#+TITLE:  Interesting writings
#+AUTHOR: Likhon Barai
#+EMAIL:  likhonhere007@gmail.com
#+DATE:   2022 Dec 30
#+TAGS:   blog bangla

* Unknown

কমপ্লেক্স নাম্বারকে তিনি এর স্বাভাবিক অবস্থান থেকে সরিয়ে রহস্যময় করে উপস্থাপন করেছেন। এতে দর্শকের মনে হয়েছে পৃথিবীতে কমপ্লেক্স নাম্বার থাকা মানেই বিরাট ‘অলৌকিক’ কোনো ব্যাপার! আদলে তার কিছুই নয়! মানবজাতি তার হিসাবের সুবিধার্তে ঘটনাক্রমে দশমিক সংখ্যায় অভ্যস্ত। তার মানে তো এই না যে, এটিই স্বাভাবিক। এর মাধ্যমে তো সবকিছু হিসেব করা যায় না। আরো অসংখ্য ধরণের সংখ্যা আছে। এর মধ্যে একটি হচ্ছে জটিল সংখ্যা, বা কমপ্লেক্স নাম্বার। কিন্তু আসলে এটিও তো একটা স্বাভাবিকই সংখ্যাই, অন্তত গণিতের দৃষ্টিতে। কেবলমাত্র মানুষের গণনার দৃষ্টিকোণ থেকে একটু কঠিন বিধায় একে নাম দেওয়া হয়েছে জটিল সংখ্যা বা কমপ্লেক্স নাম্বার। সাধারণ দর্শকের সামনে রুট, স্কয়ার, কিউবের আলোচনা করে কমপ্লেক্স নাম্বারকে অতিরঞ্জিত রহস্যপূর্ণ করে তোলা নিছক বাড়াবাড়ি ছিল।
(২)
‘মিরাকল কোরআন’ নামক একটি বই তার কাছে আসে। এবং এতে তিনি ‘কোরআনের উনিশ থিওরি’ সহ বেশ কিছু মিরাকলের সাথে পরিচিত হন। এই ব্যাপারগুলো তাকে ধীরে ধীরে প্রভাবিত করে বলে তিনি দাবি করেছেন। এক্ষেত্রে শুরুতেই যে ভুলের সাথে তিনি তার চিন্তার উদ্যোগে পরিবর্তন করেছেন, সেটি হচ্ছে, কোরানে সংখ্যাগত যে মিরাকলের দাবি সর্বপ্রথম যিনি করেছিলেন, তুরস্কের লেখক হারুন ইয়াহিয়া, তিনি তার গবেষণায় কোরানের আয়াত সংখ্যা দাবি করেছিলেন ৬৩৪৬ টি। এবং এই আয়াতসংখ্যা ১৯ দ্বারা বিভাজ্য (১৯×৩৩৪=৬৩৪৬)! এখানে, হারুন ইয়াহিয়া নিজের হিসাব মিলানোর জন্য চতুরতার সাথে এমন একটা আয়াতসংখ্যা নির্বাচন করলেন, যেখানে অনেকগুলো বিষয়কে তিনি ১৯ দ্বারা বিভাজ্য হিসেবে দেখানো যায়। এর সেজন্য তাকে অনেক আয়াত বাদ দিতে হয়েছে! তার সেই সুচতুর দাবিসমূহের ভিত্তিতেই ভারবতীয় উপমহাদেশে ‘মিরাকল কোরআন’ কনসেপ্টটি জনপ্রিয় হয়। আমাদের আলোচ্য- মাহমুদুল হাসান সোহাগ তারই শিকার বলা যায়। অথচ, তিনি চাইলেই বিষয়গুলো যাচাই করে নিতে পারতেন। [এখনো সে সুযোগ আছে!]
(৩)
এরপর তিনি একটি ডকুমেন্টারির প্রসঙ্গ বলেছেন। যেখান থেকে তিনটি পয়েন্ট নিয়ে চিন্তিত হন। এবং সেই তিনটি পয়েন্ট তাকে সংশয়বাদী থেকে ধার্মিক হবার পথে ধাবিত করলো। সেই তিনটি ব্যাপার আমি এখানে উল্লেখ করছি। প্রথমত, মিসরের পিরামিডের প্রযুক্তি তাকে অবাক করেছে। এর সাথে তিনি লিংক করেছেন কোরানে ফেরাউন ও মুসা নবীর প্রসঙ্গ অনেকবার আসার বিষয়টি। এটিকে তিনি ‘রহস্যময়’ করে তুলেছেন এবং এর পেছনে খোদার ইঙ্গিতপূর্ণ ব্যাপার হিসেবে চিন্তা করেছেন। এখানে তিনি যে প্রশ্নটির কথা বলেছেন, এত এত নবী থাকতে, কোরানে ফেরাউন আর মুসা নবীই কেন বারবার আসলো? এটিকে তিনি অলৌকিক ইঙ্গিতের দিকে নিয়ে গেছেন। কিন্তু বাস্তবে সত্যটা হলো, মিসরীয় সভ্যতা ইতিহাসের সবচেয়ে বেশি চর্চিত বিষয়। সেকালের আরবেও এ নিয়ে চর্চা ও কৌতুহল ছিল। এবং মুসা নবীর অনুসারী হিসেবে ইহুদিরা সবকালেই যথেষ্ট রকম আলোচ্য বিষয় ছিল। তখনকার আরবেও যেকোন নতুন ব্যাপার নিয়ে কথা উঠলে, প্রায় সবকিছুকেই ইহুদিদের প্রশ্ন ও চিন্তা পার হয়ে উতরাতে হতো। স্বভাবতই কোরানেও তাদের অনেক অনেক প্রশ্ন এসেছে। প্রসঙ্গ এসেছে। সেইসূত্রে ফেরাউন ও মুসা নবীও এসেছে সর্বাধিক পরিমাণে। এটি খুবই স্বাভাবিক। এটাকে অতিরঞ্জিত করে অন্য দিকে মুভ করা চতুরতা ছাড়া কিছুই না। কিন্তু এটিকেই সংশয়বাদী থেকে ধার্মিক হয়ে উঠার মতো যথেষ্ট ‘পয়েন্ট’ হিসেবে নিলে কিছুই বলার থাকে না।
.
দ্বিতীয়ত, তিনি দ্বিতীয় বিশ্বযুদ্ধের পর আমেরিকার উত্থান, এবং সেটি বৃটিশদের বিনাদ্বিধায় মেনে নেওয়াটাকে তিনি অস্বাভাবিক হিসেবে দেখেছেন। তার কাছে এটি অবাক লেগেছে যে, একজন পরাশক্তি কেন অপর একটি নতুন পরাশক্তিকে সহজেই মেনে নিবে? এমনকি যুদ্ধে জার্মানির পরাজয় এবং বৃটেনের জয়ের পরও তারা কেন উপনিবেশগুলো ছেড়ে দিলো? এগুলোকে তিনি খুবই রহস্যপূর্ণ মনে করেছেন, এবং বিশ্ব রাজনীতির এই বিষয়টি তাকে ধর্মের অলৌকিকতার দিকে মুভ করাতে স্পার্ক করেছে! অথচ, সত্য হচ্ছে, বিশ্ব রাজনীতিতে ব্যাপারগুলো খুবই স্বাভাবিক ছিল যে, আমেরিকা যে সময় পারমাণবিক শক্তিধর রাষ্ট্র, এবং রাশিয়ার সাথে ইউরোপের দ্বন্দ্ব শুরু হচ্ছিল, সেখানে আমেরিকা ও ইউরোপের মৈত্রী অনিবার্য ছিল। কিন্তু ব্যাপারটিকে ‘ধর্মীয় রহস্যপূর্ণ আচরণের দিকে নিয়ে যাওয়া’ কেবলমাত্র উদ্দেশ্যপ্রণোদিত বক্তব্যই হতে পারে। কিন্তু এটি একজন সংশয়বাদী ব্যক্তির ধার্মিকতার দিকে মুভ করার জন্য পর্যাপ্ত নয়।
.
তৃতীয়ত, বিশ্ব মুদ্রা ব্যবস্থা ও আমেরিকার আধিপত্য নিয়ে চিন্তা তাকে সংশয়বাদীতা থেকে সরে ধার্মিক হতে সাহায্য করেছে!
(৪)
মাহমুদুল হাসান সোহাগ উপরোক্ত যে তিনটি পয়েন্টকে ফোকাস করেছেন, এবং সেখান থেকে ধার্মিকতার দিকে মুভ করেছেন, সেগুলো খুবই দুর্বল পয়েন্ট। অন্তত, বিশ্ব রাজনীতি ও মুদ্রা ব্যবস্থা নিয়ে খটকা লাগার সাথে ধর্মীয় চেতনা জাগ্রত হওয়ার দিকে তিনি যে ইঙ্গিত করেছেন, এটি অবাক হওয়ার মতো। তবে তার বক্তব্যমতে বোঝা গিয়েছে যে, ২০১২ সালের দিকে তিনি প্রথমবারের মতো এই বিষয়গুলো জানতে পেরেছেন! তার মানে, তার মানে অর্থনীতি, রাজনীতি ও ইতিহাসের দিকে তিনি যান নি কখনো সেভাবে, অধিকাংশ সময় পার করেছেন প্রযুক্তিগত বিষয় নিয়ে। ফলে যা হবার তাই হয়েছে। যখনই তিনি অন্যদিকে ফোকাস করেছেন, প্রতিটা বিষয় তাকে অবাক করেছে (আগে না জানার অজ্ঞতা থেকে), এবং স্বাভাবিকভাবেই রাজনীতি ও বৈশ্বিক অর্থনীতির দ্বান্দ্বিক বিষয়গুলো তার কাছে রহস্যপূর্ন ঠেকেছে।
(৫)
কিন্তু এগুলোও গুরুত্বপূর্ণ ঘটনা নয়। আমরা যদি উনার পুরো সাক্ষাৎকারটি শুনি, তাহলে বুঝতে পারবো পুরো ব্যাপারটিই এক ধরণের সাজানো ঘটনা ছিল। কিভাবে? আমি একে একে পয়েন্টগুলো বলছি।
(*) তিনি বলেছেন, ধর্মীয় বিষয় নিয়ে কথা বলার চিন্তা তার ছিল না। সচেতনভাবেই তার প্ল্যান ছিল বিষয়টি নিয়ে কোনো কথা না বলার, বা এড়িয়ে যাওয়ার।
ব্যাপারটি এমন যে, ঘটনাগুলো এতোটাই পিওর আর ন্যাচারাল যে, আমি না চাইতেও বলা হয়ে গেছে। শ্রোতারা জেনে গেছে। কিন্তু আমার এতসব কাহিনী সবাইকে জানানোর কোনো ইচ্ছে আমার ছিল না! অথচ, দেখা যাচ্ছে উপস্থাপক বলছেন, মূল সাক্ষাৎকারটি চার ঘন্টার (৭ টা থেকে ১১ টা পর্যন্ত)। কিন্তু পাবলিশ হয়েছে মাত্র ২ ঘন্টা ৮ মিনিট। যদি প্রকৃতই ধর্মীয় বিষয়টা ফোকাস করার ইচ্চে উনার না থাকতো, তাহলে তিনি খুব সহজেই সেই অংশগুলো রিমুভ করে পাবলিশ করতে পারতেন। কারণ ভিডিওটি লাইভ ছিল না। রেকর্ডেড ছিল। পরে সম্পাদনা করে পাবলিশ করা হয়েছে। কিন্তু তার মানে সবচেয়ে আকাংখিত বিষয়গুলোই তিনি পাবলিশ করেছেন। এবং সেটি সচেতনভাবে। কারণ, সাক্ষাৎকারটির প্রথম দিক থেকেই তিনি তার (ক্লাস সেভেনে পড়াকালীন) ধর্মীয় অবস্থা নিয়ে যথেষ্ট আগ্রহ নিয়েই বলতে শুরু করতে দেখা যায় তাকে। এবং পুরো ভিডিওতে তিনি এ ব্যাপারে আগ্রহী ছিলেন। অর্থাৎ, ভিডিওটির শেষদিকে তিনি যে দাবি করেছেন, (এ বিষয়ে পাবলিকলি কথা বলা তার প্ল্যান ছিল না), এটি মিথ্যা।
.
(৬)
তার ধর্মীয় অবস্থান পরিবর্তনের বিষয়টি সচেতনভাবে প্রকাশ্যে আনা কি কেবলই মতাদর্শগত বিষয় ছিল, নাকি ব্যবসায়িক স্বার্থ জড়িত ছিল? এ প্রশ্নটি আমাকে ভাবায়, যখন উপস্থাপকের এক প্রশ্নের জবাবে তাকে বলতে শুনি যে, তার ব্যবসায়িক গ্রুপের এসেট ভেলু কয়েক হাজার কোটি টাকা! এত কোটি কোটি টাকা এসেট ভেলুর অধিকারী একজন ব্যক্তি পাবলিকলী দুই চার ঘন্টা ধর্মীয় স্পর্শকাতর বিষয় নিয়ে কথা বলবেন, তার পেছনের কারণটি নিছক মতাদর্শ ছিল, নাকি ব্যবসা ছিল, চলুন দেখা যাক।
(৭)
মূল চার ঘন্টার বক্তব্য প্রকাশিত হয় নি। তবে ২ ঘন্টা ৮ মিনিটের যেটুকু আনুষ্ঠানিকভাবে প্রচার করা হয়েছে, তার অধিকাংশ সময়ই ছিল তার উদ্যোক্তা হয়ে উঠার গল্প নিয়ে। উদ্ভাস নামে একটি কোচিং সেন্টার এবং রকমারি নামে একটি বই বিক্রির প্রতিষ্ঠান এর উত্থানের পেছনে তার বিভিন্ন অভিজ্ঞতা, সফলতা, ইত্যাদি নিয়ে অনুপ্রেরণামূলক পার্ট ছিল অনেকটা জুড়ে। এমনকি, উপস্থাপক সুকৌশলে মাহমুদুল হাসান সোহাগ এর ব্যবসায়িক গ্রুপের অবস্থানটি পর্যন্ত বলে দিয়েছেন। চমৎকার বক্তব্যভঙ্গী, সহজবোধ্যতা ও গতিময়তার সাথে তিনি তার ব্যক্তিজীবনকে ভিত্তি করে মূলত ব্যবসাকেই প্রমোট করেছেন। কারণ, তার কোনো একটি কোম্পানীর কার্যক্রমও তিনি বাদ দেন নি, যা তিনি বর্ণনা করেন নি। কিন্তু আমরা আরো নিশ্চিত হই, যখন আমরা ফিরে তাকাই কয়েক বছর আগে।
(৮)
কয়েক বছর আগে, হঠাৎ করে অভিজিৎ রায়ের সমস্ত বই রকমারি তাদের ওয়েবসাইট থেকে উধাও করে ফেলে। অথচ, বাংলাদেশের আইন ও তাদের কোম্পানীর নীতি অনুযায়ী বইগুলা গ্রহণযোগ্য ছিল। মাহমুদুল হাসান সোহাগ নিজেই বলেছেন, রকমারির শুরুর দিকে প্রকাশনীগুলোকে রাজি করাতে অনেক কষ্ট করতে হয়েছে। কিন্তু সেই রাজি হওয়া কোনো একটি প্রকাশনীর বই (বা পণ্য) হুট করে কোনো আইনসঙ্গত কারণ ছাড়াই বাতিল করে ফেলাটা বাংলাদেশের ইতিহাসে প্রতিষ্ঠিত কোনো কোম্পানীর মধ্যে দেখা যায় না! রকমারি তাই করেছিল। এটা কী করে বিজনেস এথিকস হতে পারে? যেখানে বই নিয়েই তার ব্যবসাটা দাঁড়িয়ে আছে, সেখানে আইনসঙ্গত কোনো কারণ ছাড়াই একজন লেখকের বই বাতিল করে দেওয়াটা চূড়ান্ত নীতিহীনতার পরিচয় ছিল। কিন্তু আমাদের জন্য আরও চমক অপেক্ষা করছিল। যখন বিবিসি বাংলায় মাহমুদুল হাসানের একটি সাক্ষাৎকার প্রকাশিত হয়। দিনটি ছিল ২০২১ সালের ৩রা নভেম্বর।
(৯)
বিবিসি বাংলার সেই সাক্ষাৎকারটিতে অভিজিৎ রায়ের বই সরানো নিয়ে অভিজিৎ এর প্রকাশক দীপন এর সাথে যা কথা হয়েছিল, সেই প্রসঙ্গে মাহমুদুল হাসান সোহাগ বলেন, ‘তখন আমার উপর একটা অভিযোগ ছিল, আমি নাস্তিক, নাস্তিকদেরকে প্রমোট করি, সো আমাকে হত্যা করতে হবে। সো, দীপন দা (জাগৃতি), উনাকে মেরে ফেলা হলো। শুদ্ধস্বরের টুটুল ভাইক হিট করা হলো। ঐ লিস্টে কিন্তু আমি ছিলাম। এবং ঐ সময় কিন্তু অভিজিৎ দা’র বই সরায়া দেই। বাট আমার কিন্তু উনার সাথে পারসোনালি রিলেশনশিপ ছিল। বিশেষ করে, জাগৃতির দীপনদার সাথে আমার অসম্ভব ভালো রিলেশনশিপ ছিল। আমি দীপন দা’কে বললাম, দীপনদা আমি বই সরায়া দিছি ভাই। আমার এত সাহস নাই। এক, আমাকে এখানে কতলের ওখানে ইয়ে দিছে, আর দ্বিতীয়ত রকমারিকে হামলা করার জন্যও। রকমারিতে যাকেই পাবে তাকেই হামলা করবে। আমার প্রতিষ্ঠানে লোকজন আমার সন্তানের মতো। আমার অত সাহস নাই যে, আমি ওই বই (অভিজিৎ রায়ের বই) রেখে দিবো।’
(১০)
এখানে এটা পরিষ্কার যে, ব্যক্তি হসেবে তিনি ও তার প্রতিষ্ঠান পেশাদারিত্বের সাথেই ব্যবসা করে আসছিল, কিন্তু যখন তিনি হুমকির মুখে পড়লেন, আসন্ন বিপর্যয় বুঝতে পারলেন, তিনি অভিজিৎ এর বই সরিয়ে দিলেন। অর্থাৎ, আরো সহজ করে বললে, ধর্মীয় উগ্রপন্থিরা তাকে নাস্তিক হিসেবে চিহ্নিত করেছিল, কারণ তিনি অভিজিৎ রায়ের বই তার ওয়েবসাইটে রেখেছিলেন। ফলে, এই তিনি নিজেকে ‘ধর্মবিরোধী নই’ প্রমাণের জন্য যথেষ্ট রকম উদ্যোগ নিতে হয়েছিল। এই পয়েন্টটা গুরুত্বপূর্ণ। মনে রাখা দরকার।
(১১)
আমরা তার সাম্প্রতিক সাক্ষাৎকারে জানতে পারি, তিনি সংশয়বাদী থেকে ধার্মিকতার দিকে পা বাড়িয়েছেন ২০১২ সালের দিকে। এবং ২০১২ সালেই তিনি রকমারি শুরু করেছেন। বলা চলে, ধার্মিক মন নিয়েই তিনি রকমারি শুরু করেছেন। সংশয়ী অবস্থান নিয়ে নয়। এবং একজন ধার্মিক মানুষ তার অবস্থানগত কারণেই ধর্মবিরোধী বই মানসিকভাবে অনুমোদন করতে পারেন না। কিন্তু যেহেতু ব্যাপারটি ছিল ব্যবসার প্রশ্ন, সব প্রকাশনীকে এর আওতা আনতে হতো, তাই তিনি সবার সাথে ডিল করেছেন। কিন্তু যখন তিনি প্রতিষ্ঠিত হয়েছেন, এবং ধর্মীয় ইস্যুতে প্রশ্নবিদ্ধ হয়েছেন, খুব সহজেই তিনি অভিজিৎ রায়ের বই বাদ দিতে পেরেছেন। এটি তার পক্ষে আরো সহজ হয়েছে, কারণ তিনি রকমারি শুরুই করেছেন ধার্মিক মানসিকতা নিয়ে। কিন্তু এখনকার যে ইস্যু, সংশয়ী থেকে ধার্মিক হয়ে উঠার গল্প, সেটি সামনে আনতে হয়েছে কেবল একটি কারণেই, সেটি হচ্ছে ব্যবসা টিকিয়ে রাখা। ঐ যে, সেই পয়েন্টা, নিজেকে ‘ধর্মবিরোধী নই’ প্রমাণের জন্য তাকে কিছু উদ্যোগ নিতে হয়েছিল। অভিজিৎ রায়ের বই সরানো তার প্রথম উদ্যোগ, ধর্মীয় বই প্রমোট করা তার দ্বিতীয় উদ্যোগ, এবং সাম্প্রতিক প্রকাশিত সাক্ষাৎকারটি তার তৃতীয় ও সবচেয়ে বড় উদ্যোগ!
(১২)
ঘটনাক্রম থেকে আমরা যে ব্যাপারগুলো বুঝতে পারলাম, সেগুলো হচ্ছে, বাংলাদেশে প্রায় সবকিছুকে নিয়েই ব্যবসা করা যাচ্ছে এখন। ব্যবসায়ী হিসেবে মাহমুদুল হাসান সোহাগ অতি চমৎকার, তবে ব্যবসার স্বার্থে তিনি যে স্পর্শকাতর বিষয় নিয়ে তিনি মার্কেটিং পলিসি নির্ধারণ করেছেন, সেটি অত্যন্ত ভয়ংকর। একজন ব্যবসায়ী তার গ্রাহকদের একটি অংশকে খুশি করতে গিয়ে আরেকটি অংশের সাথে ‘নীতিভঙ্গ’ আচরণ করেছেন। তাতেও যখন কিছুটা ছাপ থেকে যাচ্ছে, তিনি খোলামেলাভাবে নিজেকে ‘প্রমাণ’ করতে হচ্ছে মিথ্যাভিত্তিক ঘটনাক্রম ও যুক্তি সাজিয়ে।
(১১)
এতে এটি নিশ্চিত করা হচ্ছে যে, ভবিষ্যতে যদি কেউ সংখ্যাগরিষ্টের বিশ্বাসের বিরুদ্ধে যায় এমন কোনো বিষয় নিয়ে লিখেন, তাহলে তাকেও একইভাবে বাদ দেওয়া হবে। যদি তাই হয়, তাহলে এমন কোনো ‘বই আন্দোলন’ এর প্রয়োজনটাই বা কী? আমি এখানে তিনটি বিষয় ফোকাস করতে চাই।
প্রথমত, ব্যবসায়িক পলিসি নির্ধারণে তিনি যে ভয়ংকর খেলায় নেমেছেন, তাতে অবশ্যই তিনি একটি বিশেষ গোষ্টিকে প্রভাবিত করছেন অন্য একটি গোষ্টির প্রতি ‘অমানবিক’ হয়ে উঠতে। কারণ, তিনি যে বিশ্বাসের দিকে মুভ করেছেন, তারই সহযাত্রী উগ্রপন্থিদের মনোবাসনাকেই তিনি বিজনেস পলিসির মধ্যে ঢুকিয়েছেন।
দ্বিতীয়ত, পুরো গল্পটি যেহেতু মোটামুটি তার সাজানো, এবং নিজেকে ‘ধার্মিক’ প্রমাণের চেষ্টার ফলাফল, তাই তার গল্পের প্রত্যেকটি বিষয়ই গোছানো হলেও, দিনশেষে তাসের ঘরের মতো ভেঙে গিয়েছে। আমি উপরে সেসবের বিস্তারিত বর্ণনা করেছি। কিন্তু এটি তার শ্রোতারা ভেবে দেখবে না অধিকাংশই। বিশেষ করে তরুণরা। তারা অনেকগুলো ভুল ও গোজামিলকেই ‘সেরা’ হিসেবে গ্রহণ করে প্রতিষ্ঠিত করে ফেলবে। এতে ক্ষতি হবে চিন্তার, বিকাশের, সুস্থ্য চর্চার। আমি আশা করবো, এইসব ছাড়াই তিনি সফল হিসেবে থাকবেন। অন্তত ব্যবসায়িক পলিসিতে এমন একজন মেধাবী মানুষের এতো নৈতিক স্থলন খুবই দুঃখজনক।
তৃতীয়ত, এমন নীতিহীন কোনো প্লাটফর্মে আমি ভবিষ্যতে আমার কোনো বই রাখতে চাই না। কোনোভাবেই না। যদিও এতে ‘হাজার কোটি এসেট ভেলুর অধিকারী’ কোনো গোষ্টির কিছুই হবে না, তবু এটা আমার ক্ষুদ্র অবস্থান থেকে প্রতিবাদ। যতোদিন না তাদের এমন নীতির পরিবর্তন না হচ্ছে।
(১২)
ব্যক্তিগতভাবে মাহমুদুল হাসান সোহাগ একজন বিনয়ী ও পেশাদারী ব্যবসায়ী। তবে তিনি যে বিজনেস পলিসির প্রয়োগ ঘটাচ্ছেন সম্প্রতি, সেটি ভয়ংকর। তার জন্য না হলেও, অনেকের জন্য। আমি এ ব্যাপারে তার বোধদয় আশা করতে পারি বড়জোর। এর চেয়ে বেশি কিছু নয়।
(১৩)
সবশেষে, যারা চিন্তাশীল, সমাজ পরিবর্তনের আশা করেন, কোনো না কোনোভাবে, লিখে বা না লিখে, গেয়ে বা না গেয়ে, যে ভাবেই হোক, আমরা যদি মানসিকভাবে সৎ না হই, তাহলে সেসবের কোনো কিছুরই বড় কোনো কার্যকারীতা নেই আসলে। বিশেষ করে, কাজে কর্মে আর তার প্রয়োগমূলক ব্যাপারে যদি সৎ থাকা না যায়, তাহলে সেই জ্ঞান, চিন্তা আর বুদ্ধিবৃত্তিক বিষয়গুলো খোলস ছাড়া আর কিছুই না। যার যার জায়গা থেকে সৎ থাকুন। তার চিন্তা করুন, কবিতা, গান, আর্ট, কালচার, যা ইচ্ছা করুন।
কিন্তু আমরা সব বিক্রি করে দিচ্ছি সময়ের দোহাই দিয়ে। না পারার অক্ষমতার কথা বলে। আপস করছি অহরহ। আপসই যদি নীতি হয়ে ওঠে, তাহলে সাইনবোর্ড টাঙিয়েই সেই নীতির কথা বলুন। সাইনবোর্ডে কেন তবে সুন্দর সুন্দর শিল্প, সাহিত্য, আর্ট, কালচারের কথা বলেন, বা লিখেন?
সবার বোধদয় হোক।
.
আনসারি তৌফিক
১৭ই অক্টোবর, ২০২২
কিশোরগঞ্জ।

রুশোর মতে মানুষ যদি ফ্রিডমের টেস্ট না পায় (বঞ্চিত থাকে) তাইলে সে ফ্রিডম চাইবে না। নিজে কোন জিনিষের স্বাদ না নিলে এঞ্জয় না করলে  সে জিনিষের গুরুত্ব বুঝা সহজ নয়,  এর উপর যদি বিপরীতমুখী প্রোপাগান্ডা থাকে তাইলে ত কথায় নাই।
".. one cannot arrive at the maturity for freedom without having already acquired it; one must be free to learn how to make use of one’s powers freely and usefully. The first attempts will surely be brutal and will lead to a state of affairs more painful and dangerous than the former condition, under the dominance but also the protection of an external authority. However, one can achieve reason only through one’s own experiences, and one must be free to undertake them….To accept the principle that freedom is worthless for those under one’s control and that one has the right to refuse it to them forever, is an infringement on the right of God himself, who has created man to be free."
-- Immanuel Kant
ফেসবুক আমার শিক্ষক
শুধু শিক্ষক বললে কম বলা হয়, ফেসবুক আমার চিন্তন মননে অবিরাম আলো জ্বালানো শিক্ষক। কত কী যে জানি, বলে শেষ করা যাবে না। সব চেয়ে বেশি ভাবায় মুক্তচিন্তার জন্য উন্মুখ তরুণদের ভাবনা।—এমন দুই তরুণের ভাবনা নিয়ে এখানে দু-কথা লিখব। তার আগে এক মুক্তচিন্তক, মাদ্রাসা পড়ুয়া, হাফেজ, মওলানা ও মুফতি, রাজধানী ঢাকার একটি বড়ো বসজিদে নয় বছর ইমামতি করার পর মুক্তচিন্তার জন্য স্বজন সংসার ছেড়ে বিদেশের কষ্টের জীবন বেছে নেওয়া মুফতি আবদুল্লাহ আল মাসুদের ওয়াল থেকে গতকাল নেওয়া একটি কবিতার কথা উল্লেখ করব। কবিতাটি ড. হুমাউন আজাদের লেখা, “আমি সম্ভবত খুব ছোটো কিছুর জন্য” কবিতা অবলম্বনে রচিত। এটির নামকরণ করা হয়েছে “আমি সম্ভবত হুজুর হবো”।মাদ্রাসা শিক্ষার দুর্দশার চিত্র বড়ো বেদনার সাথে ফুটিয়ে তুলেছেন কবি এতে। ‘কয়েকটি খেজুরের জন্য, একবেলা ইফতারের জন্য, একটি কাতারি দিনারের জন্য, এক আউন্স আতরের জন্য, ওয়াজের মঞ্চে মূর্খ মোল্লাদের কাছ থেকে বাহবা পাওয়ার জন্য কবি হুজুর হতে চেয়েছেন।ব—এ চিত্র সত্যি মর্মান্তিক।
আবার হুজুরদের নৈতিক স্খলন, পরকিয়া—এ সবও বাদ যায়নি। মুফতি মাসুদ, বালক বয়সে যখন মাদ্রাসায় পড়তেন, তখন মাদ্রসা হুজুর আর তালবিআলিমদের অজাচার যৌনাচার লুথি কওমের পুং-পঙ্গিলতার জীবনঘনিষ্ট কাহিনি নিয়েও তিনি ইউটিউবে লাইভ করেছেন। সব মিলে মাদ্রাসা শিক্ষার চিত্র বড়ো বেদনার।
মুসলমানের আজকের দুর্দশার জন্য মাদ্রাসাশিক্ষা এবং পেশাদার হুজুর শ্রেণীর মাধ্যমে সমাজে ছড়ানো সে শিক্ষার প্রভাব নিয়ে যাঁরা বিচলিত, তাঁরা সেই বিচলন নানা ভাবে প্রকাশ করছেন। সমাজমাধ্যমে এ নিয়ে দেখা যাচ্ছে যথারীতি হুজুরবিদ্বেষ।
হুজুর হলে জীবিকার জন্য থাকতে হয় তুচ্ছ স্বার্থচিন্তা। গুটিকয় খেজুর, এক টুকরা মাংস, একটু ইফতারি, মিলাদ, মিলাদ শেষে কটি টাকা—এসব তাঁদের করতে হয়। অধিকাংশ হুজুরের জীবিকার দৃশ্য হাজার বছরের হতাশার কালিতে আঁকা। কিন্তু তাই বলে তাঁরা পরিহাসের পাত্র হতে পারেন না। পরিহাস যদি করতে হয়, তবে তা তো করতে হবে সমাজকে, এর নের্তৃত্বকে, যাঁরা একটি বৃহৎ শ্রেণীকে শিক্ষার মাধ্যমে ক্ষুদ্র খর্ব করে, অন্যের মুখোপেক্ষী থাকতে বাধ্য করছেন, তাঁদের। তাঁরা কায়েমী স্বারথ রক্ষার জন্য সমাজপ্রগতির বিরুদ্ধে দাঁড় করিয়ে দিয়েছে একদল চিন্তাবিমুখ অন্ধ মানব। এদের পরে চিন্তাশীল তরুণসমাজ এতটাই ক্ষীপ্ত যে ফেসবুক আর ইউটিউব আজ ধর্মবিরোধী পোস্ট আর লাইফে সয়লাব।
আহনাফ মাহমুদ ইফতির আজকের একটা পোস্টে লিখেছেন, ‘ইসলাম কোনো ধর্ম নয়, ইসলাম একটি কাল্পনিক ধর্ম”। এ লেখায় ছেলেটি ব‌লে‌ছেন, ১৪০০ বছর আগের এ ধর্মটির ‘উড়ন্ত ঘোড়া, ফেরেশতা, জিবরাইল, আজরাইল, হারুত মারুত, মুনকার নকির, জান্নাত জাহান্নম, জান্নাতের দারোয়ান রেদওয়ান, জাহান্নমের দারোগা মালেক, নুহর নৌকা, নব্বই ফুট লম্বা আদমের হাজার বছর বেঁচে থাকা, আহাবে কাহাব, ইয়াজুজম্যাজুজ প্রভৃতি আমি বিশ্বস করি না’।— অথচ এসব অস্বীকার মানে কোরানকেই অস্বীকার।
একদিন আর একটা লেখায় দে‌খেছিলাম, পৃথিবীর আহ্নিক গতি, বার্ষিক গতি, ঋতু পরিবরতন, পরজীবি, ব্যাকটেরিয়া, ৭ আকাশ, পৃথিবী, আকাশের দরজা, নিকটের আকাশ তারারাজি দিয়ে সুশোভিত করা, উল্কাপিণ্ড দিয়ে শয়তানকে তাড়া করা,খুটি ছাড়া আকাশ, গোবাদি পশুর পেটে থাকে দুধ, পুরুষের বীর্য থাকে দুই পাঁজরের হাড়ের মাঝখানে, ইত্যাতি সম্পর্কে ব্যঙ্গত্মক কমেন্টস করতে। কারণ, কোরানে বর্ণিত এর কিছুই আধুনিক বিজ্ঞানের সাথে যায় না।
তো তরুণ এ সব বিশ্বাস করছে না, করবে না। কেউ কেউ সমাজের চাপ অগ্রাহ্য করে এখনই সোচ্চার। আগামীতে এই দল ভারি থেকে ভারিতর হবে। তখন বিপরীত দল, আমাদের মাদ্রাসার ভাইয়েরা শুরু করবেন কোপাকুপি। কোপাকুপি ইসলামের শিক্ষার অপরিহার্য অঙ্গ। ধর্ম রক্ষার জন্য এই কোপাকুপিকে জিহাদ বলা হয়। বাংলাদেশে অনেক মুক্তচিন্তক এই জিহাদিদের হাতে কোপ খেয়েছেন। যাঁরা কুপিয়েছেন, তাঁরাও চরম ক্ষতিগ্রস্থ হয়েছেন। জীবনও গিয়েছে অনেকের। কিন্তু তবুও কোপাবেন। কারণ ওই জিহাদ। জিহাদে শহিদ হলে তার মর্যদা যে কত, তা ভাষায় প্রকাশ করা যাবে না। দুদিন আগে হাসান শেখ নামক এক তরুণ সহি হাদিস তুলে দিয়েছিলেন ফেসবুক কমেন্টে, আরবিসহ। তাতে শহিদের ছয়টি ফজিলত বর্ণনা করা আছে। প্রথমটাই, ‘শহিদের প্রথম রক্ত-ফোটা মাটিতে পড়ার সাথে সাথেই তার পুরা জীবনের সব গুনাখাতা মাফ হয়ে যায়’। এরপর অনন্ত সুখশান্তির আর শেষ নেই। বেস্তে উঁচ্চ দরগা, হুর-গেলমার, কত কী!
মূলত হুজুররা জিহাদের এই ফজিলত মনে প্রাণে বিশ্বাস করেন। জীবিকার জন্য তাঁরা যত ছোটো ছোটো কাজ করুণ না কেন, সেই জীবিকা রক্ষার জন্য হলোও ইসলামবিরোধীদের কোপাতে চান। পরকালে মদ-মধু-নারী-বালক সে তো পরের কথা, আজ যদি সমাজ থেকে ধর্মের বিশ্বাস টুটে যায়, তা হলে কে মসজিদে যাবে? কে দানবক্সে টাকা দেবে? কে মাদ্রসায় ছাত্র দেবে? কে দেবে অনুদান?—
তা হলে? লক্ষ লক্ষ হুজুর এবং তাঁদের পরিবারের সদস্য কি খাবেন? কেমনে পেশা টিকিয়ে রাখবেন? এ জন্য জিহাদ দরকার। মুরতাদ হত্যা করা দরকার।
মুসলমানের প্রধান সমস্যা, ধর্ম একটা বৃহৎ জনগোষ্ঠীর জীবিকা হয়ে উঠেছে। মাদ্রাসা মসজিদ এতিমখানা মিলাদ-মাহফিল দোয়া-কালাম তাবিজ-তোমর, হজ-জাকাত-ফেতরা—এ বড়ো অর্থনৈতিক হিসাব। আর ধর্ম এ জন্য তার আধ্যাত্মিক শক্তি হারিয়ে ফেলেছে। ভয়াবহ শিশুবলাৎকার, মসজিদ কমিটিরর টাকা মারা, মাদ্রাসার ফান্ড তসরুপ, আরো হাজার দীনতা অনৈতকতা, অবক্ষয় এখন ইসলামের প্রধান চরিত্র। তবে দাওয়াই আবার ইসলামেই আছে। আল্লার একমাত্র মনোনীত ধর্ম ইসলাম। কেউ, তিনি যত ভালো লোকই হন, অমুসলিম হলে বেস্তে যেতে পারবেন না। পক্ষান্তরে চোর কোমিন বলাৎকারকারী জেনাকারী এমন কি খুনিও বেস্তে যাবেন, যদি তিনি মুসলমান হন, এবং ইমানের সাথে, আল্লাহকে একমাত্র উপাস্য মেনে মৃত্যু বরণ করেন।–এ বিশ্বাসের কারণে মুসলমান মাত্রই গর্বিত ধার্মিক, তা তিনি চোর হলেও।
মাদ্রসা শিক্ষার এ-ও এক জাতিবিনাশী, সত্যবিনাশী, প্রগতিবিনাশী, সহনশীলতাবিনাশী দিক।
দেখা যাক, শিক্ষিত তরুণসমাজের উত্থানের সাথে, বিজ্ঞানের জয়যাত্রার পথে হুজুরদের এই জীবনবিশ্বাস ও জীবনজীবিকা কতদিন টিকে থাকে।
* Poem

I have been alone but seldom lonely.
I have satisfied my thirst
at the well of my self
and that wine was good,
the best I ever had,
and tonight sitting
staring into the dark
I now finally understand
the dark and the
light and everything in between.

peace of mind and heart
arrives when we accept what is:
having been born into this
strange life we must accept
the wasted gamble of our
days and take some satisfaction in
the pleasure of leaving it all behind.
			~Charles Bukowski
(Book: The Pleasures of the Damned https://amzn.to/3RiqzhN)

কাহার গোয়াল, কে দেয় ধোঁয়া।। রং মাখা এই দুনিয়ায়, রং না নিলে কি চলে!

We’ve bought into the idea that education is about training and “success”, defined monetarily, rather than learning to think critically and to challenge. We should not forget that the true purpose of education is to make minds, not careers. A culture that does not grasp the vital interplay between morality and power, which mistakes management techniques for wisdom, which fails to understand that the measure of a civilization is its compassion, not its speed or ability to consume, condemns itself to death. ~Chris Hedges
(Book: Empire of Illusion https://amzn.to/3QNhQEA)
(Art: Photograph by J. R. Eyerman













A lot of voice doesn’t end in our society because we don’t speak up. We keep quite.Sometimes for our own honour and sometimes for someone else’s.
Even if one family changes after listening to your story. Then a lot of girls will get a new life. And imagine, how big an achivement it will be if 1000-2000 families change.

This girl wants to stand at the execution pondium and tell the world her story through TV channels.


I sought revenge from my father for giving birth to me. My father didn’t produce eight children But killed eight children. I want to leave a question behind me. And I want all of you to ask this question to this society.
Why is it only a crime to kill and not to give birth? Think about it. Ask, why it is only a crime to give birth to an illegitimate child? Why isn’t it a crime to produce legitimate children and ruin their lives?
Make people understand that they should not produce more beggars.
There are already a lot of crying faces aging lives. Why you give birth to them when you can’t feed them?

I don’t understand, You believe in GOD and yet you hate his creation!
A swine is also a creation of GOD.


Most of the people who make it through the education system and get into the elite universities are able to do it because they've been willing to obey a lot of stupid orders for years and years - that's the way I did it, for example... Some people go along with it because they figure, "Okay, I'll do any stupid thing that asshole says because I want to get ahead"; others do it because they've just internalized the values - but after a while, those two things tend to get sort of blurred. But you do it, or else you're out: you ask too many questions and you're going to get in trouble. ~Noam Chomsky
(Book: Understanding Power https://amzn.to/3dwz4rb)


Calling euthanasia as killing is like calling rape as sex.
Billah Masum

[Spoiler Alert] "হাওয়া" সিনেমা, শালিক ও শিল্প
ক. শালিক কি বন্যপ্রাণী?
শালিক আমাদের আপন পাখি। শালিক বিনে প্রেম নেই। ​'যার লাগিয়া হইলাম দিওয়ানা, প্রাণ বন্ধুরে, তুমি কি সেই মনচোরা ময়না'? ​আমাদের ময়নারা তো এক কিসিমের শালিকই। তাই মনে হতে পারে শালিক কোন দুঃখে বন্য হতে যাবে? তাছাড়া 'বন্য' মানে তো হিংস্র, উন্মত্ত। তাই শালিককে বন্যপ্রাণী বললে বেখাপ্পা লাগে।
লোকভাষা আর আইনের ভাষার মেজাজ ও মর্জি আলাদা। আইনে 'বন্য' মানে বুনো বা হিংস্র নয়। বন্যপ্রাণী মানে হলো যে সকল প্রাণী বা জীব প্রজাতি মানুষের যত্ন ছাড়াই নিজের জীবন চক্র চালিয়ে নিতে পারে।
আইনের ভাষা দুর্বোধ্য হয়। ২০১২ সালের বন্যপ্রাণী (সংরক্ষণ ও নিরাপত্তা) আইনে এর সংজ্ঞাটা খেয়াল করুন:
[ধারা ২ (২৫): ‘‘বন্যপ্রাণী’’ অর্থ বিভিন্ন প্রকার ও জাতের প্রাণী বা তাহাদের জীবনচক্র বৃদ্ধির বিভিন্ন পর্যায়সমূহ যাহাদের উৎস বন্য হিসাবে বিবেচিত হইয়া থাকে।]
বাক্যটি জটিল এবং অস্পষ্ট। এবং কিছুটা তারছেঁড়াও বটে। বিবেচনা করবেটা কে? আসলে এখানে অনেকটা এভাবে লেখা উচিত ছিল:
"বন্যপ্রাণী হলো বিভিন্ন প্রকার ও জাতের সেই প্রাণীসমূহ যেগুলো তাদের জীবনচক্রের কোনো না কোনো পর্যায়ে বন বা প্রকৃতিতে বংশবৃদ্ধি করে থাকে।"
এভাবে লিখলে মানুষের বুঝতে সুবিধা হতো। আইনকে আমরা আইনের শিকল মুক্ত করতে পারিনি।
বন্যপ্রাণী হতে হলে প্রাণীকে যে বনে বাস করতেই হবে তা নয়। পোষাপ্রাণী ভিন্ন অন্য সকল প্রাণী বন্যপ্রাণী। ২০১২ সালের আইনে সংযুক্ত একটি তফসিল আছে। সেখানে বাংলাদেশের জীববৈচিত্র্যের মাঝে যত প্রাণী আছে তার একটি তালিকা দেওয়া আছে। তালিকায় বাঘ, হাতি, সাপ, বানর, হরিণ, তিমি, ডলফিন, কুমির এবং বনে (প্রকৃতিতে) বাস করা/বেড়ে ওঠা অন্য সকল প্রাণী, পাখি ও এমনকি উদ্ভিদও স্থান পেয়েছে।
পরিবেশ ও জীববৈচিত্র্য রক্ষা করার মানসে এই প্রাণীকূলকে সুরক্ষা দিতে ২০১২ সালের আইনটি প্রণীত হয়েছে। এই আইন করাটা ছিল আমাদের সংবিধানের অমোঘ প্রত্যাশা। কেননা সংবিধানের ১৮-এ অনুচ্ছেদে জীববৈচিত্র্য ও বাস্তুসংস্থান সুরক্ষা ও প্রজন্মান্তরের অধিকার নিশ্চিত করার কথা বলা আছে। প্রাণীকূলকে রক্ষা করতে হয় মানুষের জন্যই। "জীবে দয়া করে যেইজন, সেই জন সেবিছে ঈশ্বর!"
গৌরীপ্রসন্ন মজুমদারের কথায় স্যার মোহাম্মদ রাফি গাহেন:
পাখিটার বুকে যেন তীর মেরো না
ওকে গাইতে দাও ...
ওর কণ্ঠ থেকে গান কেড়োনা ...
দেখো ভেবে পাখিটা মরে গেলে
ফাগুন বিদায় নেবে।
প্রাণীকুলের কল্পিত আইনসভায় আমরা মানুষরা একটা সভ্যমাত্র।
২০১২-এর আইনের তালিকায় অন্যান্য অনেক অনেক প্রাণীর মধ্যে পাখিরাও স্থান পেয়েছে। মোট ৫৭৮ রকম পাখি মানুষের হাত থেকে বাঁচতে চায়। এর মধ্যে শালিক রয়েছে ১২ রকমের। যেমন, কয়েকটি শালিকের নাম বলি: তেল শালিক, কাঠ শালিক, গাঙ শালিক, পাকড়া শালিক, ঝুঁটি শালিক, চিত্রা শালিক, ভাত/ধান শালিক ইত্যাদি।
সুমনের "হাওয়া" ছবিতে যে শালিকটিকে খাঁচায় বন্দি করে, ফ্রাই করে খেয়ে ফেলার অভিযোগ করা হচ্ছে তার নাম "ভাত শালিক"। এখন ভাত শালিক যেহেতু বন্যপ্রাণী সংরক্ষণ আইনের তালিকায় আছে, তাই এর নিরাপত্তার প্রশ্নটিও এই আইনের আওতায় আসে।
খ. সিনামায় তুচ্ছ শালিক ব্যবহারের জন্য কি মামলা দেয়া ঠিক হলো?
শালিকের জীবন বলে তো কথা না। সে জীবন তুচ্ছও নয়। কথাটা হলো চোখের সামনে আইন না মানার প্রবণতা। তবে আমি মনে করি, এই ক্ষেত্রে মামলা না হলেও হতো। ছবিতে প্রদর্শনের জন্যে পাখির ব্যবহার করাকে এই আইনের কোথাও শাস্তিযোগ্য বলা হয়নি। তাছাড়া এই মামলা করার পেছনে একটা "দ্যাখনদারি" (show off) আছে। বন বিভাগ যে করিৎকর্মা দেখাতে হবে না? আমাদের আঞ্চলিক বাঙলায় বলে, "আসলে মাশুল নেই, ঢেকি ঘরে চাঁদোয়া"। আমার আব্বা বলতেন, " কিডা কয় মওলা আলি ল্যাখা পড়া জানেনা, সারা গায়ে কালি!"
তবে হাওয়া ছবিটি সাড়া ফেলেছে বলেই যে আইনের জবাবদিহিতা থেকে সেটি মুক্ত থাকবে সেটাও আবার কাম্য নয়। বাঙালি হুজুগও তো আছে!
গ. মামলার মেধা কতটুকু?
মামলাটি দায়ের করা হয়েছে বিজ্ঞ ঢাকা মহানগর প্রধান হেকিম আদালতে (Chief Metropolitan Magistrate Court)। সে ঠিক আছে। পত্রিকায় প্রকাশ, এতে ২০১২ সালের আইনের ৩৮(১), ৪০ এবং ৪৬ ধারায় অভিযোগ আনা হয়েছে। প্রথমে জেনে নিই এসব ধারায় কি বলা আছে--
৩৮ (১): বেআইনিভাবে পাখি হত্যা করলে শাস্তি ১ বছর পর্যন্ত জেল বা ১ লক্ষ টাকা জরিমানা বা উভয় দণ্ড।
৩৮ (২): পাখি বা পাখির ট্রফি (সংরক্ষণযোগ্য ধ্বংসাবশেষ) বা এর মাংস সংগ্রহ করলে/দখলে রাখলে/ক্রয়-বিক্রয় করলে/পরিবহন করলে ৬ মাস পর্যন্ত জেল বা ৩০ হাজার টাকা জরিমানা বা উভয় দণ্ড।
৪০: বাণিজ্যিক উদ্দেশ্যে কেউ যদি পাখি (বা আইনের তালিকায় থাকা অন্য যেকোনো বন্যপ্রাণী) "লালন-পালন" (বা প্রযোজ্যক্ষেত্রে অন্যকিছু) করতে চায়, তবে সরকার (ওয়ার্ডেন সাহেব, কি নাম রে বাবা!) থেকে লাইসেন্স নিতে হবে এবং এ সংক্রান্ত তথ্য যত্নে রাখতে হবে। লাইসেন্স না নিলে বা তথ্য-কাগজপাতি না দেখাতে পারলে ৬ মাস পর্যন্ত জেল বা ৫০ হাজার টাকা জরিমানা বা উভয় দণ্ড। শাস্তি ৬ মাস না, ৬ মাস পর্যন্ত, মানে ১ দিনও হতে পারে।
৪৬: কোনো "কোম্পানি" যদি এই আইনের অপরাধগুলো করে তবে কোম্পানির যে সকল ব্যক্তির প্রত্যক্ষ সংশ্লিষ্টতা আছে তারা দায়ী হবে।
[পাঠকরা গাইতে পারেন: "ধারা ধারা, উপধারা, প্যাঁচ লেগেছে অবিধারা,
হইছি আমি মন পাগেলা আইনের গ্যাড়াকলে ...আমি বন্ধু আইনে পড়ি, তুমি পড়ো কী? ]
এখন দেখা যাক, "হাওয়া" ছবিতে ব্যবহৃত শালিক পাখির ক্ষেত্রে এই ধারাগুলি লঙ্ঘিত হয়েছে কিনা।
৩৮ (১)-এর ক্ষেত্রে: পত্রিকার খবরে প্রাপ্ত দুই পক্ষের বক্তব্য থেকে এটা পরিষ্কার যে, শুটিংয়ে একটা শালিক পাখি সত্যিকার অর্থেই খাঁচাবন্দি ছিল, অনেকদিনই ছিল। তবে শালিকটিকে সত্যিই যবেহ করা হয়েছে কিনা তা একটি ঘটনাগত প্রশ্ন (question of fact)।
সিনেমার পরিচালক সুমন বলছেন, শালিকটিকে ছেড়ে দেয়া হয়েছে। জাহজে পাখিটির ফিরে আসার দৃশ্য ফিকশন ছিল। আর যে মাংস খাওয়ার দৃশ্য দেখানো হয়েছে, তা ছিল আসলে মুরগির। পরিচালক ছবির শুরুতে একটা সতর্কীতে (disclaimer) বলে দিয়েছেন যে, এই ছবিতে কোনো প্রাণীর ক্ষতি করা হয়নি (খাওয়ার দৃশ্যেও সতর্কীটা থাকা ভালো ছিল)। যেহেতু পাখিটিকে হত্যা করার দৃশ্য ছবিতে দেখানো হয়নি, এবং এই সতর্কীর প্রেক্ষিতে ধরে নিই যে, পাখিটিকে ছেড়ে দেয়া হয়েছে। তাহলে মামলায় ৩৮ নম্বর ধারার অভিযোগ টেকার সম্ভাবনা খুবই কম।
৩৮(২) এর ক্ষেত্রে: যেহেতু মুরগির মাংস ব্যবহৃত হয়েছে, তাই এই অভিযোগও টিকছে না। তবে পাখিটি বাহ্যত "দখলে" (আটক) রাখা হয়েছে।
আইনবিজ্ঞানে একজনের কাছে একটা জিনিস থাকাটাই "দখল" নয়। দখলে বস্তুর উপর শারীরিক নিয়ন্ত্রণ এবং নিয়ন্ত্রণে রাখার মানসিক ইচ্ছে থাকতে হয়। যেহেতু এখানে "হাওয়া"-র কুশীলবদের পাখিটির কোনো ক্ষতি না করে ছেড়ে দেবার ইচ্ছে প্রতীয়মান, তাই দখল-এর যে আইনগত উপাদান তার উপস্থিতি নেই। কত সময় ধরে আবদ্ধ রাখা হয়েছে সেটা কোনো অনুঘটক নয়।
৪০ নম্বর ধারার অভিযোগ এই ক্ষেত্রে একেবারেই অপ্রাসঙ্গিক। বন্যপ্রাণী বাণিজ্যিকভাবে লালন-পালনের জন্য লাইসেন্স নিতে হবে--এই ব্যাপারটি এখানে প্রযোজ্য নয়। আর ধারা ৪৬-এর ক্ষেত্রে, প্রশ্ন উঠবে যে, ছবির পরিচালক বা কুশীলবরা কোনো কোম্পানির লোক কিনা বা তাদের হয়ে কাজ করছেন কিনা। সম্ভবত না, যারা শুটিং-এ কাজ করেন তারা প্রত্যেকেই স্বাধীন, শুধু প্রযোজনা প্রতিষ্ঠানের সাথে তাদের চুক্তি থাকে কাজ বা অভিনয় করার।
তবে কিছুটা অনিশ্চিত ব্যাপারটি। আর যদি প্রযোজনা প্রতিষ্ঠানকে দায়ী করতে হয়, সেক্ষেত্রে দেখতে হবে, সেটি কোম্পানির সংজ্ঞায় আসে কিনা, এবং তাদের কারো "প্রত্যক্ষ" সংশ্লেষ শালিকটি আটকায় রাখা বা মারার সাথে আছে কিনা। এমনিতেই বোঝা যাচ্ছে নেই। আর প্রথম অভিযোগগুলি অপ্রমাণিত হলে, ৪৬-এর প্রশ্ন অবান্তর হয়ে যাবে।
পত্রিকান্তরে প্রকাশ, পাখি খাঁচায় রেখে হত্যা করার দৃশ্য দেখালে লাখো দর্শকের মনে হতে পারে এভাবে পাখিকে (বা অন্য বন্যপ্রাণীকে) মারা যায়। এটা একটা অনুমান। মানুষ কি ভাববে, এটা দেখার দায় বন পরিদর্শকদের (অপরাধ ইউনিট) নয়। তাছাড়া, মানুষের মনে ভুল ধারণা তৈরী হতে পারে এই অভিযোগে মামলা করা যাবে এমন কথা ২০১২ সালের আইনে কোথাও বলা নেই।
আইনপ্রয়োগকারী সংস্থা নিজ থেকে আইন বানাতে পারেনা। আইনের বাইরে গিয়ে আইন প্রয়োগ করা যায় না। এটাই সায়েন্স। সমাজের মানুষকে আইন জানা, পরিচর্যা করার উপযুক্ত হয়ে উঠতে হয়।
আর একটা ব্যাপার। সিনেমাতে পাখি বন্দি বা খাওয়ানো দেখানোটাই যদি অন্যায় হয়, তবে ভিন্ন যুক্তিও দেয়া যাবে। ছবিতে আসলে দেখানো হয়েছে নৌকায় সব খাবার যখন শেষ হয়ে গেছে, আর একজন মানুষ শুধু বেঁচে আছেন, সেক্ষেত্রে কমন ল ডকট্রিন "জাস নেসেসিটিটাস" অনুযায়ী পাখি হত্যা আইনসম্মত হবে। মানুষ পর্যন্ত হত্যা এক্ষেত্রে আদালত গ্রহণ করেছেন বিভিন্ন দেশের প্রতিষ্ঠিত মামলায়। বস্তুত এটা যুক্তির বিষয় নয়। শিল্প বা সিনেমা বোদ্ধা হবার বিষয়।
সুতরাং, হাওয়া সিনেমার বিরুদ্ধে আইনের যে ধারাগুলোতে অভিযোগ আনা হয়েছে বা হবে (এখনো চার্জ গঠন হয়নি), তার মেরিট অনেক হালকা। এবং অভিযোগ না টেকার সম্ভাবনা বেশি।
ঘ. হাওয়া টিমের একেবারেই কি দায় নেই?
হ্যাঁ, আছে। ২০১২ সালের আইনের ৯ ধারায় বলা আছে যে, খাঁচায় বা আবদ্ধ অবস্থায় রাখা ঝুঁকিপূর্ণ হলে, বন্যপ্রাণীকে "উপযুক্ত পরিবেশে" অবমুক্ত করতে হবে। শালিকটিকে হাওয়া টিম কোথায় অবমুক্ত করেছেন তা নিশ্চিত নয়। তবে গভীর সমুদ্রে শালিকটিকে অবমুক্ত করলে সেটি "উপযুক্ত পরিবেশ" হবে কিনা তা তর্কসাপেক্ষ বিষয়।
"হাওয়া" ছবিতে একটা সংলাপ আছে এরকম: "পাখিটি যদি ফিরে না আসে (ছাড়ার পর) তাহলে ধরে নিতে হবে তীর কাছে, আর যদি ফিরে আসে (জাহাজে) তাহলে বুঝতে হবে তীর অনেক দূরে"। খুব এলিগোরিক একটা বাক্য। যেহেতু তাত্ত্বিকভাবে পাখিটি ফিরে এসেছিলো তাই ধরে নিচ্ছি সেটি অনুকূল পরিবেশ ছিলোনা। এক্ষেত্রে, অনুপযুক্ত পরিবেশে অবমুক্ত করার জন্যে যে দায় তা হাওয়া টিমের উপর বর্তানো যেতে পারে।
কিন্তু বাস্তবতা ভিন্ন। জাহাজে ফিরে আসার পর ঝড়ের মধ্যে যে পখিটি দর্শক দ্যাখে তা আর প্রকৃত শালিক ছিলনা। কম্পিউটারের মারপ্যাঁচ ছিল।
ঙ . ২০ কোটি টাকার ক্ষতিপূরণ কোত্থেকে আসলো?
আসমান থেকে। যে ধারাগুলোয় অভিযোগ দায়ের করা হয়েছে, সেখানে থেকে দেখা যাচ্ছে, প্রমাণিত হওয়া সাপেক্ষে শাস্তি বড়জোর এক বছর কারাদণ্ড বা ১ লক্ষ টাকা জরিমানা।
সুতরাং, ২০ কোটি টাকার ক্ষতিপূরণ কাল্পনিক দাবি। যদি মামলাটি টর্ট আইনে (বিধিবদ্ধ আইনের বাইরের সাধারণ প্রতিষ্ঠিত ক্ষতিপূরণ আইন) হতো তাহলে অনির্ধারিত ক্ষতিপূরণ হিসেবে বাদী এমন একটা দাবি করতে পারেন। তারপর আদালত সবকিছু বিবেচনায় নিয়ে যুক্তি সঙ্গত একটা ক্ষতিপূরণ ধরতে পারেন।
কিন্তু ২০১২ সালের আইনের অধীনে মামলায় "আইনে অনুমোদিত অর্থদণ্ড" (ধারা ৪৪) ছাড়া অন্য শাস্তিমূলক ক্ষতিপূরণের আদেশ দেবার ক্ষমতা ম্যাজিস্ট্রেটের নেই। যেহেতু এখানে ২০১২ সালের আইনের আওতায় মামলাটি করা হয়েছে, তাই ২০ কোটি টাকার ক্ষতিপূরণের দাবি ধোপে টিকবে না। এবং ভুল মামলা করার জন্য উল্টো বাদী/বন অধিদপ্তরের (বন্যপ্রাণী অপরাধ দমন ইউনিট) শাস্তি হতে পারে (ধারা ৪৩)।
তবে, দুই পক্ষ যদি আপসরফা করতে চায়, সেক্ষেত্রে আদালত দুই পক্ষের সম্মতিতে উপযুক্ত ক্ষতিপূরণ ধার্য করতে পারেন। সেটি নিশ্চয়ই ২০ কোটি নয়।
চ. মানুষ মারা যাচ্ছে দেদারছে, পাখি নিয়ে কেন মাতামাতি?
কথাটি ঠিক হলো না। মানুষ মারা যাচ্ছে বিধায় পাখি (বা বন্যপ্রাণী) হত্যা নিয়ে উদ্বিগ্ন হওয়া যাবে না, তা ঠিক নয়। তুলনা করে এর বিচার করা যাবে না। মানুষের জীবনের জন্য এক আইন। প্রাণীর জীবনের জন্য আলাদা আইন। এবং প্রাণীকে (জীববৈচিত্র্য) বাঁচাতে হয়, মানুষের বাঁচার জন্যেই।
"হাওয়া" ছবিতে শালিকের ব্যবহারের মামলায় মানুষের দুটি অধিকার জড়িত:
(১) জীববৈচিত্র ও পরিবেশের অধিকার এবং
(২) শিল্প-সংস্কৃতির চর্চার অধিকার।
দুটো অধিকারের মধ্যে সুন্দর সাযুজ্য ও মিলমিশ ঘটানোই রাষ্ট্র ও এর নাগরিকের দায়িত্ব। শিল্প-সাহিত্যে প্রাণীর উপস্থাপন আইন মেনেই করতে হবে। সব দেশেই তাই হয়। বন্যপ্রাণী ব্যবহারের কোনো দৃশ্য থাকলে তা সরকারের সংশ্লিষ্ট কর্তৃপক্ষকে অবহিত করেই করা উচিত এবঙ যথাযথভাবে সতর্কী সংযুক্ত করা উচিত। এই অবহিতি "অনুমতি" গোছের কিছু হওয়া বাঞ্ছনীয় নয়।
২০১২ সালের আইনে "পারমিট" নামের একটা জিনিস আছে। পারমিটটা (ধারা ১০) হলো শিক্ষামূলক, চিড়িয়াখানায় ব্যবহার, আদিবাসীদের চিরায়ত বিদ্যার অনুশীলন বা বৈজ্ঞানিক উদ্দেশ্যে বন্যপ্রাণীর দেহের অংশ, মাংস, ধ্বংসাবশেষ সংগ্রহ/দখল/পরিবহন করলে সরকার থেকে পারমিট নিতে হয়। মজার ব্যাপার হলো, স্বয়ং পাখি বহনের ক্ষেত্রে আইনের ধারাটিতে কিছু বলা নেই। তাই বর্তমানরূপে পারমিটের এই আইনি ধারা "হাওয়া" ছবির ক্ষেত্রে খাটছেনা। এ সংক্রান্ত কোনো নীতিমালাও নেই।
সিনেমা নাটকে প্রাণীর ইমেজ ব্যবহারে অনুমতির সমস্যা দূর করার জন্য মামলা কোনো সমাধান নয়। প্রথমে ২০১২ সালের আইনের অস্পষ্টতা দূর করতে হবে। দ্বিতীয়ত, ছবি নির্মাতাদের জন্য বন অধিপ্তরের পক্ষ থেকে বিনামূল্যে ওরিয়েন্টেশন-এর ব্যবস্থা করতে হবে। অনুমতির নামে শিল্প-সংস্কৃতির মুখ চেপে ধরা যাবে না।
পরিশেষে বলবো, নাগরিক হিসেবে আমাদের আরও পরিবেশ সংবেদী হতে হবে। মামলা হওয়াটা হুজুগ হলেও, এবং না টেকার সম্ভাবনা বেশি থাকলেও, জীববৈচিত্র্য উপেক্ষণীয় নয়। হাস্যকরও নয়।
শিল্প-সংস্কৃতির চর্চার ধারাটিও আমাদের জারি রাখতে হবে। ভবিষ্যতের জন্য এই মামলাটা বাধা না হয়ে, শিক্ষণীয় হোক। আমি মনে করি মামলাটিতে আর অগ্রসর না হয়ে বন্যপ্রাণী অপরাধ ইউনিট এবং হাওয়া সিনেমা কর্তৃপক্ষ আলোচনা করে একটা সমাধানে পৌঁছে, ভবিষ্যতের অন্য কুশীলবদের জন্য একটা দৃষ্টান্ত রাখতে পারেন।
আমাদের সবার জয় হোক।
ছবিঃ অন্তর্জাল থেকে।
[Only for academic discussion]

ভূঁইয়া সফিকুল ইসলাম
গুয়েবলসের একটি বিখ্যাত উক্তি ছিল, “আপনি যদি একটি বিশাল মিথ্যা বলেন এবং সেটা বারবার সবার সামনে বলতে থাকেন, তাহলে মানুষজন একসময় সেটা বিশ্বাস করতে শুরু করবে।”
যারা মিথ্যাচারে গোয়েবলসকেও হার মানান।
Jahangir Hossain
আমার বাছাই করা গল্প
"রাধা মাহাতোর সাথে এক জোৎস্না রাতে সুখের হাঁটে পথ চলা"
:
৩-দিন আগ্রা ঘুরে, তাজমহল, লালকেল্লা আর সব ঐতিহাসিক স্থান দেখে দেখে ক্লান্ত হয়ে খুব ভাল লাগলোনা আমার। যমুনা তীরের সিঁড়ি বেয়ে নিচে নেমে যেতে চাইলাম একদম যমুনার ঘাটে। কিন্তু পানি ময়লা গন্ধযুক্ত আর কালো হওয়াতে, তাতে হাত লাগাতে ইচ্ছে হলোনা আমার। তাজ থেকে যমুনার তীরে নেমে নদীর চর ধরে হেঁটে একটু পুব দক্ষিণে যেতেই দেখলাম, দুটো ছোট কিশোরি ঘাস খাওয়াচ্ছে তাদের মহিষদের। আলাপে জানলাম, কাছেই প্রাচীন শ্রী হনুমানজির মন্দিরের সাথে তাদের ঘর। দুপুরের রোদ হেলে পড়াতে মা এলো তাদের খাবার নিয়ে, তাজের পুব দিকের ঘাসপূর্ণ চরে। 'রাধা মাহাতো' নামের নারী জানালেন, ৩-সন্তান তার। এ মেয়ে দুটো ছাড়া একটা ছোট ছেলেও আছে তার। এ ৪-জনের সংসার তাদের। আগে ঝারখন্ডে ছিল তাদের বসতি, প্রায় ১৫/১৬ বছর আগে স্বামীর সাথে আগ্রা চলে আসে অভাবের তাড়নায়। সন্তানের বাবা রিক্সা চালাতো আগ্রায়। গত হয়েছে প্রায় ৫-বছর আগে এখানেই। এখন ৪টি মহিষই তার সম্বল। এর মধ্যে দুটোতে দুধ হয় সকাল-বিকেল। এই দুধ বিক্রি করে চলে তার সংসার। মেয়ে দুটো স্কুলে যায় মাঝে-মধ্যে। ঐ সময় মহিষের পাশে থাকে সে নিজেই। রান্না করে ওদের জন্যে নিয়ে আসে দুপুরের খাবার। সন্ধ্যা পর্যন্ত মা-সন্তানরা এভাবে পর্যায়ক্রমে থাকে মহিষের আশেপাশে। সন্ধ্যায় মহিষ নিয়ে ঘরে ফেরে মা আর সন্তানরা।
:
খাবার আগে মেয়েরা স্নান করতে চাইলো যমুনার কালো জলস্রোতে। মার ডাকে ৬/৭ বছরের ছেলেটিও যোগ দিলো ওদের সাথে জলদ আনন্দে । ৪-জনেই নামলো প্রায় শুকনো যমুনার ক্লেদময় জলে। খুব আনন্দে জলকেলি করলো ৩-ভাইবোন স্নানের আগে। দুপুরের তপ্ত রোদে আমারো মন চাইছিল জলে নামি। কিন্তু কালো জল, আর সাথে এক্সট্রা কাপড় না থাকাতে নামা থেকে বিরত রইলাম আমি। এ জলেই ওদের স্নানসহ ঘরের নানাবিধ কাজ চলে। পাণীয় জল আনে দূরের সরকারি কোন নল থেকে।
:
পৃথিবীর শ্রেষ্ঠ স্থাপত্যের পাশেই একটা চরে বাস করছে ৩-সন্তান নিয়ে দরিদ্র বিধবা ঝারখন্ডের রাধা মাহাতো। তা দেখে মনটা চিনচিন করে উঠলো আমার। হাতে বানানো যবের রুটি, আর একটু সবজি চরের ঘাসের উপর বসেই খেলো সবাই। আমি কোলকাতা থেকে এসেছি, হিন্দিতে কথা বলতে জানি দেখে রাধা মাহাতো সমাদর করলো আমায়। রুটি খেতেও অনুরো্ধ করলো সে আর তার সন্তানেরা। ক্ষুধা না থাকলেও, একটা যবের রুটি নিলাম আমি এ পরিবারের সাথে সম্পর্ক সৃষ্টিতে। নিজের ব্যাগে থাকা মিনারেল ওয়াটারের বোতল, আপেল বের করে রাখলাম সবার সামনে। আমার আপেল আর জল খেলো পরম তৃপ্তিতে আগ্রার গ্রীষ্মের তপ্তরোদে সকলেই। সূর্য ঢলে পড়তে শুরু করলে, রাধা মাহাতোর সাথে তার পাথর কাঠ আর বাঁশ দিয়ে বানানো ২-কক্ষের দরিদ্র বাড়িতে যাই আমি। পাশে মহিষ রাখার ছাউনিযুক্ত ঘর, মহিষের জলপানসহ নানাবিধ জিনিসপত্র। সম্ভবত সরকারি এ যায়গাতে ঘরে তুলে থাকে রাধা একাকি তার সন্তানদের নিয়ে। অদুরেই এমন আরো ৫/৬-টি ঘর দেখলাম, যারা রাধার মতোই এ চরে থেকে নানাবিধ কাজ করে আগ্রা শহরে।
:
সন্ধ্যার প্রাকলগ্ন পর্যন্ত পুরো এলাকা আর সব ঘরগুলো ঘুরে দেখলাম আমি রাধা আর তার ছোট ছেলেটির সাথে। আলো থাকতেই মহিষ নিয়ে ফিরে এলো ২-মেয়ে ঘরের কাছে। মার কাছে খেতে চা্ইলো কিছু কিন্তু তেমন খাবার ছিলনা ঘরে সম্ভবত। আমার আপেল আর জলও শেষ হয়ে গিয়েছিল আগেই। তাই বিকেলের ভুখ নিয়েই মেয়েরা আয়োজন করতে লাগলো মহিষ দোহনের। পর্যায়ক্রমে রাধা আর তার বড় মেয়েটি দোয়ালো দুটো মহিষের ঘন দুধ। এ দুধ নিয়ে যাবে তারা আগ্রা শহরে। কেরোসিনের কুপি জ্বালা ঘরে, রাধা থেকে বিদায় নিয়ে আমিও চলি ওদের সাথে। ৪০-টাকা করে ১২০-টাকায় বিক্রি করলো ৩-কেজি দুধ ২-বোনে। যবের আটা, আলু, পেয়াজসহ বিবিধ জিনিস কিনলো তারা মায়ের কথামত। এখন ওরা ঘরে ফিরে যাবে ওদের বাজার সদাই নিয়ে কিন্তু আমার ইচ্ছে হলো, ওদের নিয়ে একটা ভাল রেস্টুরেন্টে খাই আমি। প্রস্তাবে মেয়েরা কিছুটা আতঙ্কিত আর আমতা আমতা করলে, আবার কুড়ি মিনিট হেঁটে পৌঁছি রাধা মাহাতোর বিদ্যুৎহীন কুপিজ্বালা ঘরে।
:
রাতের রান্নার আয়োজন করছিল রাধা তার পাথুরে কয়লার চুলোতে। আমার প্রস্তাব আর অনুরোধে ৪-জনেই রাজি হলো রাতে আমার সাথে খেতে। যমুনার চরে বিশাল চাঁদ উঠতে দেখলাম এবার আমি। তাজের উপর চাঁদের আলোর প্রতিফলনের বিচ্ছুরিত ঝিকমিকে আলো এবার ফুটে উঠলো ২-কিশোরির মুখেও। একটু হেঁটে সড়কে উঠে অটো নিলাম আমরা। সাউথ ইন্ডিয়ান নানাবিধ খাবারের থালি মাত্র ১৬০-টাকায় মেলে এমন হোটেলে বসি সবাই। এ হোটেলেই কদিন থেকে খাচ্ছি আমি নিয়মিত। ১৬০ টাকায় দোসা, আচার, পাঁপড়সহ বেশ তৃপ্তিকর খাবার দেয় তারা। ৫-থালির পর ডেজার্ট হিসেবে ফিরনি-দৈ আর সফট ড্রিঙ্ক খেলাম সবাই। শিশুদের 'ললিপপ' কেনার কথা বলে আবার দোকানে গেলাম ওদের নিয়ে। রাধা মাহাতোকে জানালাম, এক বস্তা আটা কিনে দিতে চাই আমি তাকে, আর তার সন্তানদের জন্যে। প্রথমে আপত্তি করলেও, শেষে রাজি হলো সে। ২০-কেজির আটার বস্তা কিনলাম ৪৮০ রূপিতে। চরের মধ্যে প্রায় আধা কিমি হাঁটতে হবে মূল রাস্তা থেকে রাধার বাড়ি যেতে, তাই ২০-কেজি আটাকে ৪-ভাগে প্রাস্টিক ব্যাগে ভরে নিলাম দোকান থেকে। কিশোরি আর শিশুটি ললিপপ মুখে দিয়ে অটোতে বসলো আটার ব্যাগের পাশেই।
:
অটো থেকে নেমে ২-কিশোরি, রাধা আর আমি ৪-জনে ৪-আটার ব্যাগ হাতে নেই। পাকা সড়ক ছেড়ে ভরা জোৎস্নার আলোতে স্নান করতে করতে হেঁটে যাই আমরা এক দু:খঘাটা প্রেমজ জীবন ছেড়ে, জলফোটা সুখ নিংড়ানো জীবনের দিকে। আগ্রার যৌবনময়ী রূপোলি চাঁদের ইলশে আলোতে জীবন চিন্তনের দ্বান্দ্বিকতার বুনো বাতাস কেটেকেটে সুখ বাতাসে হাঁটতে থাকি আমি এক অপরিচিত নারী, আর তার অনাথ সন্তানদের সাথে আটার ব্যাগ হাতে। আগ্রার মর্মর পাথুরে ভেঙেপরা ভরাচাঁদের আলোর প্লাবনের চেয়েও শান্তিময় মহাকালের এ পথচলাকে অনন্ত নাক্ষত্রিক মনে হয় আমার কাছে। যমুনার রাতে ঘাস মাড়িয়ে শুক্লা দ্বাদশীর করুণ বেহালার সুরের মুর্ছনায় যে সুর তোলে আটার থলে হাতে আমাদের এ অনন্ত পথচলা, তা আমার কাছে চন্দ্রভুক মহানাক্ষত্রিক সুখস্মৃতি হয়ে নিয়ে যায় আমায় এক সুখের হাঁটে। আমার জীবনের অতীত সব কষ্টেরা চুইয়ে চুইয়ে পড়তে থাকে যমুনার চরের এ ঘাসজলে। সুখের বুক চিড়ে রোদ দুপুরের প্রেমপূর্ণ ক্ষণের মতো, আমার মন বলতে থাকে, রাধার কষ্টের ঘর কখনো যেন খুঁজে না পাই আমরা। এক সুখক্ষণের ভুলভুলাইয়ার অশ্রুঝরা ঝাঁউ বনের দু:খাতুর বাতাসের শোঁ-শোঁ শব্দমাঝে আমরা যেন হাঁটতে হাঁটতে পৌছে যাই মহাজাগতিক সুখ নক্ষত্রটিতে, যে টাইটান নক্ষত্রটি ভেসে বেড়াচ্ছে মহাকাশের অন্য কোন ছায়াপথে, অন্য কোন গ্যালাক্সিতে, অন্য কোন সুখের হাঁটে!

১৯৪৯ সালে, ফেনীর সোনাগাজির আমিরাবাদ স্কুলের নবম শ্রেণীর শিক্ষার্থী আবু আবদার মোহাম্মদ জহিরুল্লাহ মাত্র চৌদ্দ বছর বয়সে লিখলেন 'ওদের জানিয়ে দাও' নামের একটি কবিতা। সেই কবিতা প্রকাশিত হলো চতুষ্কোণ পত্রিকায়। কবিতায় উঠে এলো নিরীহ নিরস্ত্র মানুষের প্রতি গভীর ভালোবাসা ও মর্ম যাতনার কথা।
'ওদের জানিয়ে দাও,
ওরা আমার ভাই-বোনকে
কুকুর বিড়ালের মত মেরেছে
ওদের স্টীম রোলারের নিচে
ওদের জানিয়ে দাও
ওরা দেখেও যদি না দেখে
বুঝেও যদি না বোঝে'
তারও আগের কথা- কলকাতার বিখ্যাত মিত্র ইন্সটিটিউটে পঞ্চম শ্রেণিতে পড়াকালীন বড় ভাই শহীদুল্লা কায়সারের প্রভাবে প্রথম রাজনৈতিক সংস্পর্শে আসা মোহাম্মদ জহিরুল্লাহ'র। তারপর কলকাতার রাস্তায় রাস্তায় ফেরি করে বিক্রি করতেন 'স্বাধীনতা পত্রিকা'। তার বাবা মাওলানা হাবিবুল্লাহ ছিলেন কলকাতা আলিয়া মাদ্রাসার শিক্ষক।
১৯৪০ সালে কলকাতা মডেল স্কুলে ভর্তির মধ্য দিয়ে প্রাতিষ্ঠানিক শিক্ষার হাতেখড়ি হয়েছিল জহির রায়হানের। সেখানে প্রথম ও দ্বিতীয় শ্রেণিতে পড়ার পর তাকে মিত্র ইন্সটিটিউটে ভর্তি করানো হয়। দেশভাগের কিছুদিন পরেই তারা চলে আসেন গ্রামের বাড়িতে। স্থানীয় আমিরাবাদ স্কুল থেকে প্রথম বিভাগে ম্যাট্রিক পরীক্ষায় উত্তীর্ণ হওয়ার পর ভর্তি হন ঢাকা কলেজে।
মোহাম্মদ জহিরুল্লাহ থেকে জহির রায়হান, এই নামের সঙ্গে জড়িয়ে আছেন পূর্ব পাকিস্তান কমিউনিস্ট পার্টির সাধারণ সম্পাদক মণি সিংহ। তখন ইন্টারমিডিয়েটে তিনি ঢাকা কলেজে পড়ছেন। বড় ভাই শহীদুল্লা কায়সারের সুবাদে মোহাম্মদ জহিরুল্লাহ কমিউনিস্ট পার্টিতে যোগ দেন। কমিউনিস্ট পার্টির প্রত্যেক কর্মীর পার্টির দেওয়া একটি নাম থাকতো। মোহাম্মদ জহিরুল্লাহ'র পার্টি নাম রায়হান রেখেছিলেন মণি সিংহ। তারপর থেকে মোহাম্মদ জহিরুল্লাহ দিনে দিনে পরিচিত হয়ে উঠলেন জহির রায়হান নামেই।
১৯৫২-এর ২১শে ফেব্রুয়ারির রাষ্ট্রভাষা বাংলার দাবিতে ছাত্রদের মিছিলে যে দশ জনের দলটি সর্বপ্রথম ১৪৪ ধারা ভেঙেছিলো তার মধ্যে অন্যতম ছিলেন ঢাকা কলেজে ইন্টারমিডিয়েট পড়ুয়া জহির রায়হান।
এরপর ঢাকা বিশ্ববিদ্যালয়ে বাংলা বিভাগে ভর্তি হয়েছিলেন জহির রায়হান। ঢাকা বিশ্ববিদ্যালয়ে পড়া অবস্থাতেই সাংবাদিক হিসেবে যুগের আলো পত্রিকায় কর্মজীবন শুরু হয় তার। বিশ্ববিদ্যালয়ে পড়া অবস্থায় আরও দুটি পত্রিকায় কাজ করেছিলেন জহির রায়হান। একই সঙ্গে ঢাকা বিশ্ববিদ্যালয়ে পড়া অবস্থাতেই প্রকাশিত হয়েছিলো তার প্রথম গল্পগ্রন্থ সূর্যগ্রহণ।
জহির রায়হান একদিন আমজাদ হোসেনকে ডেকে একটা সিনেমার চিত্রনাট্য লিখতে বললেন। গল্পটা হবে এমন যেখানে এক বোন আরেক বোনকে বিষ খাওয়াবে। আমজাদ হোসেন লেখাও শুরু করে দিলেন। তবে প্রথম দৃশ্যটা ছিল এ রকম– এক বোন আরেক বোনকে দুধভাত খাওয়াচ্ছে। জহির রায়হান জিজ্ঞেস বললেন, “খাওয়াতে বললাম বিষ, আর খাওয়াচ্ছেন দুধ।”
আমজাদ হোসেন বলেন, “আরে, দুধ না খাওয়ালে বিষ খাওয়াব কীভাবে?”
সময়টা তখন ১৯৬৯-৭০ সাল।
সিনেমার কাহিনি একটা পরিবার নিয়ে। ভাইবোন, ভাইয়ের বউ, বোন-জামাই আর একটা চাবির গোছা-– এই নিয়েই সে পরিবার। কিছুক্ষণ পর সেই পরিবারই হয়ে ওঠে ‘একটি দেশ, একটি সংসার, একটি চাবির গোছা, একটি আন্দোলন, একটি চলচ্চিত্র।’ সিনেমার নাম প্রথমে ‘তিনজন মেয়ে ও এক পেয়ালা বিষ’ রাখার কথা ছিল। মাঝপথেই জহির রায়হান নাম পাল্টে দিলেন ‘জীবন থেকে নেয়া’।
জহির রায়হান তখন ‘কখনো আসেনি’ এবং ‘কাঁচের দেয়াল’ এর মত ব্যতিক্রমধর্মী সিনেমার পরিচালক। ১৯৬৫ সালে পাকিস্তান চলচ্চিত্র উৎসবে ‘কাঁচের দেয়াল’ শ্রেষ্ঠ চলচ্চিত্র এবং তিনি শ্রেষ্ঠ চলচ্চিত্রকার হিসেবে পুরস্কার পান। সে উৎসবে সর্বোচ্চ সংখ্যক পুরস্কারও তিনি পেয়েছিলেন। বিভিন্ন কারণেই একসময় তিনি বাণিজ্যিক ধারার সিনেমা তৈরি শুরু করেছিলেন। কিন্তু সত্তরের জানুয়ারিতে তিনি নিজেই বলেন:
“এ বছরের মধ্যে নতুন ধরনের চলচ্চিত্র তৈরি করতে না পারলে আপন বিবেকের কাছে প্রতারক সাব্যস্ত হব। এই সময় আমার আর্থিক সংকট ছিল বলে সৃজনশীল ছবির বদলে বাণিজ্যিক ছবির ভিড়ে হারিয়ে গিয়েছিলাম। এখন সে সামর্থ্য এসেছে। তাই আমার স্বপ্ন–সাধ নিয়ে ছবি তুলবার সময় উপস্থিত।”
‘জীবন থেকে নেয়া’ তাঁর এই স্বপ্ন-সাধের একটি।
ছবি নির্মাণকালে পাকিস্তানিদের নজরে পড়েন কলাকুশলীরা। জিজ্ঞাসাবাদের জন্যে নিয়ে যাওয়া হয়েছিল জহির রায়হানকে। ছবি মুক্তি পাওয়ার কথা ছিল ১৯৭০ সালের ১০ এপ্রিল। সেন্সর জটিলতার দরুণ ওই দিন মুক্তি না পেয়ে পায় পরদিন– ১১ এপ্রিল। নির্দিষ্ট সময়ে মুক্তি না দেওয়াতে জনগণ আন্দোলনে নেমে পড়েছিল। ‘জীবন থেকে নেয়া’ খুব সম্ভবত একমাত্র চলচ্চিত্র যার মুক্তির জন্য হাজার হাজার মানুষ মিছিল করেছে, স্লোগান দিয়েছে।
১৯৭০ সালে মুক্তি পেয়েছিল বাংলা চলচ্চিত্রের ইতিহাসে অন্যতম শ্রেষ্ঠ চলচ্চিত্র 'জীবন থেকে নেয়া'। এটি জহির রায়হানের সর্বশ্রেষ্ঠ চলচ্চিত্র বলে বিবেচিত। সামাজিক এই চলচ্চিত্রে তৎকালীন বাঙালি স্বাধীনতা আন্দোলনকে রূপকের মাধ্যমে তুলে ধরা হয়েছিল। এতে অভিনয় করেছিলেন রাজ্জাক, সুচন্দা, রোজী সামাদ, খান আতাউর রহমান, রওশন জামিল, আনোয়ার হোসেন। চলচ্চিত্রটির মাধ্যমে আমার সোনার বাংলা গানটি প্রথম চিত্রায়িত হয়েছিল। এখন যা আমাদের জাতীয় সঙ্গীত। একই বছর 'টাকা আনা পাই' নামে আরও একটি অসামান্য চলচ্চিত্র নির্মাণ করেছিলেন। সেই বছরই তিনি নির্মাণ শুরু করেছিলেন তার লেট দেয়ার বই লাইট চলচ্চিত্রের। এই চলচ্চিত্রটি ছিল চিত্রনাট্য ছাড়া। এই চলচ্চিত্রের প্রতিটি দৃশ্য থেকে সংলাপ সবই ছিলো জহির রায়হানের উপস্থিত মেধায় রচিত। মুক্তিযুদ্ধ শুরু হওয়ায় চলচ্চিত্রটি নির্মাণ বন্ধ হয়ে যায়।
চলচ্চিত্রে জহির রায়হানের অভিষেক হয় ১৯৫৭ সালে, জাগো হুয়া সাভেরা চলচ্চিত্রে সহকারী পরিচালক হিসেবে। এই চলচ্চিত্রের পরিচালক ছিলেন আখতার জং কারদার। পরিচালক হিসেবে জহির রায়হানের চলচ্চিত্রে অভিষেক হয় ১৯৬১ সালে, 'কখনো আসেনি' চলচ্চিত্রের মাধ্যমে। এই চলচ্চিত্রের অভিনয় করেছিলেন খান আতাউর রহমান, শবনম, সুমিতা দেবী। একই বছর সুমিতা দেবীর সঙ্গে বিয়ে হয়েছিল জহির রায়হানের। এই চলচ্চিত্র জহির রায়হানের পরিচালিত প্রথম চলচ্চিত্র হলেও চারটি চলচ্চিত্রে অভিনয় করে ফেলেছিলেন সুমিতা দেবী। এর আগের বছর প্রকাশিত হয়েছিলো জহির রায়হানের প্রথম উপন্যাস 'শেষ বিকেলের মেয়ে'। পরের বছর জহির রায়হান নির্মাণ করেছিলেন সোনার কাজল। তবে জহির রায়হান মূল আলোচনায় আসেন তারও এক বছর পরে অর্থাৎ ১৯৬৩ সালে মুক্তিপ্রাপ্ত কাঁচের দেয়াল চলচ্চিত্রের মাধ্যমে। ১৯৬৫ সালে পাকিস্তান চলচ্চিত্র উৎসবে শ্রেষ্ঠ চলচ্চিত্রের পুরস্কার পেয়েছিল এটি। জহির রায়হান পেয়েছিলেন শ্রেষ্ঠ পরিচালকের সম্মাননা।
জহির রায়হানের হাত ধরেই পাকিস্তানের চলচ্চিত্র রঙিন চলচ্চিত্রের জগতে প্রবেশ করেছিল। ১৯৬৪ সালে তার নির্মিত উর্দু চলচ্চিত্র 'সঙ্গম' ছিল পাকিস্তানের প্রথম রঙিন চলচ্চিত্র। এই চলচ্চিত্রের ৬টি গানই তুমুল জনপ্রিয়তা পেয়েছিল। বছরটি জহির রায়হানের জন্য দারুণ একটি বছর ছিল। একই বছরে প্রকাশিত হয়েছিল তার রচিত কালজয়ী উপন্যাস 'হাজার বছর ধরে'। এই উপন্যাসের জন্য ১৯৬৪ সালে আদমজী সাহিত্য পুরস্কার পেয়েছিলেন জহির রায়হান।
এরপর একাধারে একুশে ফেব্রুয়ারি, বাহানা, বেহুলা, আনোয়ারা, চলচ্চিত্র নির্মাণ করেছিলেন। ১৯৬৯ সালে বায়ান্নর রক্তস্নাত ভাষা-আন্দোলনের পটভূমিতে তিনি লিখেছিলেন তার বিখ্যাত উপন্যাস 'আরেক ফাল্গুন'। একই বছর প্রকাশিত হয়েছিল তার আরেক বিখ্যাত উপন্যাস 'বরফ গলা নদী'।
''আসছে ফাল্গুনে আমরা কিন্তু দ্বিগুণ হব"
-- জহির রায়হান
বাংলাদেশের চলচ্চিত্রের ইতিহাস যদি হাজার বছর পরেও লেখা হয় তাহলে যার নাম ছাড়া ইতিহাস পরিপূর্ণ হবে না সে ব্যক্তিটি জহির রায়হান।
চলচ্চিত্র ও সাহিত্য দুই ক্ষেত্রেই তিনি তার প্রতিভার পরিচয় দিয়েছেন। ছিলেন প্রবলভাবে দায়বদ্ধ একজন মানুষও। আমাদের ভাষা আন্দোলন থেকে মুক্তিযুদ্ধ পর্যন্ত সংগ্রামী অভিযাত্রার প্রতিটি পর্যায়ে তিনি কেবল আলো হাতে জাতিকে পথই দেখাননি, ইতিহাসের বাঁকগুলো স্পষ্ট হয়ে উঠেছে তার রচনায়।
হুমায়ুন আজাদ বলেছিলেন:
“জহির রায়হান সম্ভবত বাংলাদেশের একমাত্র কথাসাহিত্যিক যাঁর উদ্ভবের পেছনে আছে ভাষা আন্দোলন…। যদি বায়ান্নর একুশ না ঘটত তবে জহির রায়হান হয়ত কথাশিল্পী হতেন না।”
‘আরেক ফাল্গুন’, ‘একুশে ফেব্রুয়ারী’, ‘মহামৃত্যু’ এবং ‘একুশের গল্প’ সেই সত্যতার প্রমাণ দেয়।
জহির রায়হান নিজেও বলতেন, আমি যা কিছু সৃষ্টি করেছি তা একুশেরই দান। ভাষা আন্দোলন নিয়ে প্রথম সার্থক উপন্যাস, ‘আরেক ফাল্গুন’, যেমন তিনিই লিখেছেন, তেমনি ‘একুশের গল্প’ এবং ‘মহামৃত্যুর’ মতো ছোটগল্পও তিনি রচনা করেছেন। আবার, তার জীবনের সেরা চলচ্চিত্র ‘জীবন থেকে নেয়া’র সর্বাধিক দৃষ্টিনন্দন মুহূর্তও প্রভাতফেরীর দৃশ্যটা।
একুশের প্রথম প্রহরের মিছিলকারী হিসেবে জেলে গিয়েছেন; ভাষার জন্যে সেদিন প্রাণ দিতে পারেন নি বলে হয়তোবা একটা আফসোসও ছিল। তাই দেখা যায় তপুর গুলি খাওয়ার পর রাহাত বলে, ‘তপু না মরলে আমি মরলেই ভালো হত’। ‘মহামৃত্যু’ গল্পে ‘ফুলের নিচে ডুবে গেলো ওর লাশটা’ বাক্যতেই ভাষা শহীদদের প্রতি তাঁর গভীর ভালোবাসা ও শ্রদ্ধাবোধ প্রকাশ পায়। লাশটা সবাই যখন বহন করে নিয়ে যাচ্ছে, তখন শমসের আলীর মুখে আবারো সেই আফসোসের সুর শোনা যায়, ‘আমি কেন ওর মতো মরতে পারলাম না’।
জহির রায়হান নিজেকে ‘আবেগী’ মানুষ বলেই চিহ্নিত করতেন। বলতেন যে, ‘আবেগের অঙ্কুর’ থেকেই তার জন্ম। আবেগের কারণেই তাঁর বেচে থাকা। যেদিন আবেগের অবসান হবে, সেদিনই তাঁর মৃত্যু ঘটবে। বলতেন, ‘আমার আবেগকে আমি প্রাণের চেয়েও বেশি ভালবাসি’। তাঁর আন্দোলন, তাঁর সৃষ্টি সবকিছুর পিছনে থাকে এই আবেগ।
বায়ান্নের ভাষা আন্দোলনে তাঁর যে অংশগ্রহণ, সেটাও তাঁর মতে, আবেগের পুতুল হওয়ার কারণে। তাঁর জবানে, ‘সেদিন অপরাহ্ণে সে আমার মনে এক দুর্জয় সাহসের সঞ্চয় করেছিল। সে বলেছিলো, ওই হিংস্র দানবের মুখোশগুলো খুলে ফেল। ভেঙ্গে ফেল ফেরাউনের দুরাশার স্বর্গ। নইলে তোমার কণ্ঠ চিরতরে রুদ্ধ হয়ে যাবে। আমি তক্ষুনি সাড়া দিলাম।’ আবেগ থেকেই সিনেমা বানাতেন, গল্প লিখতেন, উপন্যাস লিখতেন। কেউ প্রশংসা করতো, কেউ নিন্দে করতো। তিনি বলতেন, ‘আমার কাছে দুটোই সমান। সমান অর্থহীন। কারণ ভালমন্দের বিচারে সময় শ্রেষ্ঠ বিচারক।’ এখন সময়ই বিচার করছে জহির রায়হানকে। (রায়হান, ১৯৬৭)
জহির রায়হান ক্লাসে আসতেন দেরী করে, ঠিক রোলকল করার আগে। এসেই টুপ করে ঢুকে পিছনের বেন্চে গিয়ে বসতেন। দুয়েকটা ক্লাস করেই হাওয়া। এসাইনমেন্ট, রিপোর্ট কিছুই জমা দিতেননা, কারো সাথে কথা বলা তো দূরের ব্যাপার। সবাই এই আজগুবি ছেলেকে পাগল ভাবতো। কেউ কেউ ভাবত অহংকারি। হালকাপাতলা শরীর, সাধারণ চোখমুখ, মাপা মাপা দুচারটা কথা আর নিজের মত সময় কাটানো জহির রায়হান ছিলেন ক্লাসের ছাত্রদের কাছে এক আকর্ষণীয় আলোচনার উপাদান।
ঘটনাটি ১৯৫৮-৫৯ দিকের। ঢাকা ভার্সিটির এমএ লাস্ট ইয়ার। পড়তে হবে বলে পড়া, নইলে ছেলেটির মন পড়ে আছে অন্য জগতে। অন্যরকম সে জগত।
নিজে নিজেই লিখতেন কবিতা। লিখে লিখে ছিঁড়তেন। তখন ছোট্টবেলা। একে ওকে ধরে পড়ে শোনাতেন। বেশি শোনাতেন মা কে। মা সুফিয়া খাতুন ছিলেন স্বাধীনচেতা মহিলা। গান্ধীর অসহযোগ আন্দোলনে নিজেই নিজের হাতে কাপড় বুনে পড়েছেন। বিদেশী কিছু ছোঁননি। এহেন মায়ের ছেলেও যে তেমনই বিপ্লবী হবে সন্দেহ নেই।
পরিবারের সবাই তারিফ করতো জহিরের কবিতা। প্রথম প্রকাশিত কবিতা ছিলো “ওদের জানিয়ে দাও। ”
''ওদের জানিয়ে দাও, ওরা আমার ভাইবোনকে কুকুর বিড়ালের মত মেরেছে, ওদের ষ্টীম রোলারের নীচে... ওদের জানিয়ে দাও। ওরা দেখেও যদি না দেখে, বুঝেও যদি না বুঝে, আগুনের গরম শলাকা দু’চোখে দিয়ে, ওদের জানিয়ে দাও, মরা মানুষগুলোতে কেমন জীবন এসেছে।''
জহির রায়হানের প্রথম কবিতা । আসলে কি ছিলেন বললে বুঝতে পারি না আসলে কি পরিচয় ?চলচ্চিত্র পরিচালক, ঔপন্যাসিক, এবং গল্পকার। যেখানেই তার হাত লেগেছে সেখানেই মুঠো মুঠো স্বপ্ন জমিয়েছেন ।
প্রথম কবিতাতেই ঘৃণা ফুটিয়ে তুলেছিলেন অত্যাচারী পাকিস্তানি শাসকদের বিরুদ্ধে। প্রবল সে ঘৃণা।
জীবন থেকে নেয়া- ছোটোবেলায় বিটিভির পর্দায় দেখা সেই বিখ্যাত চলচ্চিত্রের কথা মনে আছে?সুচন্দা রোজি সামাদ রাজ্জাক আনোয়ার হোসেন খান আতা?কিংবা সময়ের প্রয়োজনে? সেই যে সময়ের প্রয়োজনে যুদ্ধ করেছিলো একজন? তার ডায়েরিটা?কিংবা হাজার বছরের পুরনো সেই রাতের পুঁথি পড়া?
টুনি মন্তু আর মকবুল বুড়ো?
জহির রায়হান তেমনই জাদুকর ছিলেন। স্টেনগানের বদলে ক্যামেরা আর ফিল্মের রিল নিয়ে নেমেছিলেন একাত্তরের ময়দানে।
জহির রায়হান যে মুক্তির কথা বলতেন সেটা অনেকেরই কাছে বোধগম্য হয় না, তাই এর বিরোধিতা করে। একে আটকানোর পাঁয়তারা করে। ‘জীবন থেকে নেয়া’ নিয়ে ঝামেলা পাকিয়েছিল পাকিস্তানিরা, আর ‘স্টপ জেনোসাইড’ নিয়ে আপত্তি উঠেছিল খোদ বাংলাদেশ থেকে।
প্রথমত, সিনেমায় আমেরিকান সাম্রাজ্যবাদের মুখোশ উন্মোচন করা হয়েছিল, দ্বিতীয়ত, বাংলাদেশের সরকারের ভেতরের অনেকেই তখন আমেরিকার দ্বারা প্রভাবিত – এই দুটোর যুগলবন্দী আলোচ্য সিনেমাটি বন্ধের দাবি তোলার জন্য যথেষ্ট ছিল। দাবি তোলাও হচ্ছিল। যেমন, কলকাতায় অবস্থানরত একজন চলচ্চিত্র পরিচালক তৎকালীন অস্থায়ী রাষ্ট্রপতি সৈয়দ নজরুল ইসলামের কাছে চিঠি লিখে এই চলচ্চিত্র নিষিদ্ধের দাবি জানান। অভিযোগ ছিল যে, এখানে লেনিনের ছবি দেখানো হয়েছে, শরণার্থী শিবির ও মুক্তিযোদ্ধাদের ট্রেনিং ক্যাম্পের দৃশ্য কম দেখানো হয়েছে, বঙ্গবন্ধু শেখ মুজিবের কথা উল্লেখ করা হয়নি এবং আওয়ামী লীগের ছয়দফার কথাও উল্লেখ করা হয় নি। চিঠি প্রেরক এটাও উল্লেখ করেছিলেন, “If it is not done, I alone, am ready to start a movement”। এই অভিযোগের প্রেক্ষিতে চলচ্চিত্রটি মন্ত্রীসভার সদস্যবর্গ দেখেন এবং তাজউদ্দীন আহমদ এর ছাড়পত্র প্রদান করেন। ইন্দিরা গান্ধী এটা দেখে মুগ্ধ হয়ে ভারতীয় চলচ্চিত্র বিভাগকে ছবিটি ক্রয় করে আন্তর্জাতিকভাবে বিতরণের নির্দেশ দেন।
‘Stop Genocide’ এটা কি শুধুই আমাদের মুক্তিযুদ্ধের প্রামাণ্য দলিল কিংবা মুক্তিযুদ্ধ নিয়ে নির্মিত শ্রেষ্ঠ চলচ্চিত্র! শুরুতেই লেনিনের স্কেচ ও বক্তব্য, ভিয়েতনামে মার্কিন বোমাবাজির দৃশ্য, ভিয়েতনামি শিশুর লাশ ও নাৎসি বাহিনীর ধ্বংসযজ্ঞের দৃশ্য প্রমাণ করে এটা শুধুই আমাদেরই না, পৃথিবীব্যাপী সব মুক্তিকামী মানুষের চেতনার প্রতীক। আমাদের এই মুক্তিসংগ্রামকে তিনি দেখেছিলেন দুনিয়াজুড়ে সব মুক্তিসংগ্রামের অংশ হিসেবে।
সিনেমার শেষ দৃশ্যে যখন গণহত্যা বন্ধের জন্যে যে হুংকার ছোড়া হয়, মানে ‘স্টপ জেনোসাইড’ কিংবা ‘গণহত্যা বন্ধ করো’ বলে যে আদেশ দেয়া হয় সেটা কি শুধুমাত্র একজন চলচ্চিত্র পরিচালকের আদেশ হিসবেই কি ফুটে উঠে? নাকি সেটা শোষকদের প্রতি একজন শিল্পীর আদেশ হয়ে উঠে? নাকি একজন ব্যক্তি জহির রায়হানের আদেশ হয়ে উঠে? নাকি শাসকদলের প্রতি পৃথিবীর প্রতিটা শোষিত মানুষের আদেশ হয়ে উঠে!
জহির রায়হানরা গণহত্যা বন্ধের আদেশ দিয়েই ক্ষান্ত হন না, তারা আলো জ্বালাতে চান। হানাহানিতে লিপ্ত পৃথিবীর বুকে শান্তি ও মুক্তির আলো জ্বালাতে চান, কিন্তু শত্রুর কাছে পরাজিত হয়ে যান। তাই দেখা যায়, ‘লেট দেয়ার বি লাইট’ ছবির কাজ অসমাপ্ত থেকে যায়। ‘স্টপ জেনোসাইড’ ও ‘লেট দেয়ার বি লাইট’– বাক্য দুটো একসাথে উচ্চারণ করে দেখুন, ছন্দ খুঁজে পাবেন। স্পষ্টই, পূর্ববর্তী সিনেমাটা পরবর্তীর মুখবন্ধই হয়ে থাকলো।
‘আর কতদিন’ – এক অদ্ভুত সৃষ্টি জহির রায়হানের। এখানেও দুনিয়াজুড়ে চলতে থাকা ধর্ম, জাত, বর্ণ নিয়ে হানাহানি সংঘাতের চিত্র পাওয়া যায়। ধর্ম-বর্ণের ভিড়ে হারিয়ে যাওয়া বিপন্ন মানবতার ছবি পাওয়া যায়। জহির রায়হানের চলে যাওয়ার প্রায় অর্ধশতাব্দী পরও ‘আর কতদিন’ এর শেষ বক্তব্যটুকুর অস্তিত্ব এখনও পৃথিবীব্যাপী বিরাজমান:
আমরা কোথায়?
ভিয়েতনামে না ইন্দোনেশিয়ায়।
জেরুজালেমে না সাইপ্রাসে।
ভারতে না পাকিস্তানে।
কোথায় আমরা?
জানো ওরা আমার ছেলেটাকে হত্যা করেছে হিরোশিমায়।
ওরা আমার মাকে খুন করেছে জেরুজালেমের রাস্তায়।
আমার বাবাকে মেরেছে বুখেনওয়াল্ডে গুলি করে।
আর আমার ভাই। তাঁকে ওরা ফাঁসে ঝুলিয়ে হত্যা করেছে। কারণ সে মানুষকে ভীষণ ভালোবাসতো।
একজন জহির রায়হানের শূন্যতা কোনোভাবেই পূরণীয় নয়। এখনও অপেক্ষা করি তাঁর জন্য। রাত বাড়ছে, হাজার বছরের সে রাত!
মুক্তিযুদ্ধ শুরু হওয়ার পর ১৮ এপ্রিলের দিকে জহির রায়হান ভারতে যান। বাংলাদেশের স্বাধীনতার পক্ষে প্রচারাভিযান ও তথ্যচিত্র নির্মাণ শুরু করেন। শুরু করেন তার বিখ্যাত স্টপ জেনোসাইড তথ্যচিত্র তৈরির কাজ। পৃথিবীর অন্যতম শ্রেষ্ঠ ডকুমেন্টারি বলা হয় মুক্তিযুদ্ধের গণহত্যা নিয়ে তার নির্মিত 'স্টপ জেনোসাইড'কে। যার প্রতিটি সেকেন্ডে মিশে আছে একটি জাতির চিহ্ন। একটি জাতির অসীম ত্যাগের ইতিহাস।
মুক্তিযুদ্ধ চলাকালীন ভারতে আশ্রয়গ্রহণকারী বাঙালিদের দুঃখ-দুর্দশা, হানাদার পাকিস্তানি হানাদার বাহিনীর হত্যাযজ্ঞ, ভারতে বাংলাদেশের অস্থায়ী সরকারের দিনকালসহ বহুকিছু এই তথ্যচিত্রে তুলে ধরা ধরেছিলেন জহির রায়হান। স্টপ জেনোসাইডের প্রথম প্রদর্শনী হয়েছিলো কোনো এক অজ্ঞাত স্থানে। প্রদর্শনীতে উপস্থিত ছিলেন প্রবাসী বাংলাদেশ সরকারের অস্থায়ী রাষ্ট্রপতি সৈয়দ নজরুল ইসলাম, প্রধানমন্ত্রী তাজউদ্দীন আহমেদসহ মুজিবনগর সরকারের মন্ত্রিপরিষদের সদস্যরা।
বাংলাদেশের স্বাধীনতা সংগ্রামের জন্য বিশ্বব্যাপী জনমত তৈরি করার ক্ষেত্রে 'স্টপ জেনোসাইড' অত্যন্ত গুরুত্বপূর্ণ ভূমিকা রেখেছিল। মুক্তিযুদ্ধে জহির রায়হানের প্রভাব এতো বিস্তৃত যে হাজার পৃষ্ঠা লিখলেও শেষ হবে না। স্টপ জেনোসাইড থেকে শরণার্থী ক্যাম্প, বাংলাদেশের মুক্তিযুদ্ধের স্বপক্ষে মিটিং, সভা সমাবেশে জনমত গঠন করেছিলেন।
কলকাতায় তার নির্মিত চলচ্চিত্র 'জীবন থেকে নেয়া'র কয়েকটি প্রদর্শনী হয়েছিল। যেখানে উপস্থিত ছিলেন- সত্যজিৎ রায়, ঋত্বিক ঘটক, মৃণাল সেন, তপন সিনহাদের মতো নির্মাতারা। চলচ্চিত্রটি দেখার পর সত্যজিৎ রায় বলেছিলেন, 'এ এক অনন্য প্রতিভা, চলচ্চিত্রে এক নতুন যাত্রার সূচনা হলো। এক দুর্দান্ত প্রতিভাবান চলচ্চিত্রকারের মাইফলক।'
তখন অর্থনৈতিক দুরবস্থার মধ্য দিয়ে যাচ্ছিলেন জহির রায়হান। তারপরেও তার চলচ্চিত্র প্রদর্শনী হতে যতো অর্থ এসেছিল সব অকাতরে মুক্তিযোদ্ধা তহবিলে দান করেছিলেন।
ফেরেন ১৮ ডিসেম্বর। আসার পথে বাঙালির বিজয়োল্লাস রুপালি ফিতার মধ্যে বন্দি করছিলেন। ঢাকাতে নেমেই চলে যান ক্যান্টনমেন্টে; পাকিস্তানিদের আত্নসমর্পনের দৃশ্য ক্যামেরায় তুলে রাখতে ব্যস্ত সময় কাটাচ্ছিলেন। হঠাৎ তখন কে একজন তাঁকে জানাল– “বাড়ির খবর কিছু জানেন, আপনার বড়দা ১৪ তারিখ থেকে নিখোঁজ। রাজাকার আলবদররা ওঁকে ধরে নিয়ে গেছে।”
৩০ জানুয়ারি রোববার সকালে রফিক নামের এক অজ্ঞাত টেলিফোন কল আসে জহির রায়হানের কায়েতটুলির বাসায়। টেলিফোনে জহিরকে বলা হয়েছিল, আপনার বড়দা (শহীদুল্লা কায়সার) মিরপুর বারো নম্বরে বন্দী আছেন। যদি বড়দাকে বাঁচাতে চান তাহলে মিরপুর চলে যান। একমাত্র আপনি গেলেই তাকে বাঁচাতে পারবেন। সেদিন সন্ধ্যায় প্রেসক্লাবে তার চলচ্চিত্র প্রদর্শনী হওয়ার কথা ছিল। কিন্তু, টেলিফোন পেয়ে জহির রায়হান দুটো গাড়ি নিয়ে মিরপুরে রওনা দিয়েছিলেন। তার সঙ্গে ছিলেন ছোট ভাই জাকারিয়া হাবিব, চাচাত ভাই শাহরিয়ার কবির, শ্যালক বাবুলসহ আরও তিনজন। মিরপুর ২ নম্বর সেকশনে পৌঁছানোর পর সেখানে অবস্থানরত ভারতীয় সেনাবাহিনী, বাংলাদেশ সেনাবাহিনী তথা তৎকালীন ইস্ট বেঙ্গল রেজিমেন্ট ও পুলিশের সদস্যরা নিরাপত্তার কারণ দেখিয়ে জহির রায়হানের টয়োটা গাড়িসহ থাকতে বলে অন্যদের ফেরত পাঠিয়ে দেন। এরপর আর জহির রায়হানকে খুঁজে পাওয়া যায়নি।তার মরিস মাইনর গাড়িটিকে পরিত্যক্ত অবস্থায় পাওয়া গেলেও জহির রায়হানের আর কোন খোঁজ পাওয়া যায় না। জহির রায়হান অন্তর্ধান রহস্যের। জানা যায় স্বাধীনতা যুদ্ধে পরাজিত শক্তির গুলিতে প্রাণ হারান বাংলাদেশী চলচ্চিত্রের এই প্রবাদ পুরুষ।
অখণ্ড পাকিস্তানের প্রথম সিনেমাস্কোপ, প্রথম রঙিন ছবি, বাংলাদেশের প্রথম মুক্তিযুদ্ধের চলচ্চিত্রের নির্মাতা-এতসব কীর্তি আছে যার ঝুলিতে, তার সিনেমার নামের মতো করেই বলতে হয়, এরপর আর ‘কখনো আসেনি’ জহির রায়হানের মতো নির্মাতা।
‘একুশের গল্প’-এর তপু যেমন ‘রাষ্ট্রভাষা বাংলা চাই’-এর মিছিলে গুলিবিদ্ধ হয়ে প্রাণ হারিয়ে বন্ধুদের কাছে ফিরে আসে জীবিতের চেয়ে বেশি জীবিত কঙ্কালরূপে, ঠিক তেমনি ‘সময়ের প্রয়োজনে’ গল্পে চিরতরে হারিয়ে যাওয়া এক মুক্তিযোদ্ধার ডায়েরি এসে কথা বলে যেন আজও—
‘একদিন আমি আবার ফিরে যাব। আমার শহরে, আমার গ্রামে। ...যারা নেই কিন্তু একদিন ছিল, তাদের গল্প আমি শোনাব ওদের।’
জহির রায়হানও যেন আজও গল্প শুনিয়ে চলেছেন আমাদের। আমরা স্বাধীন দেশে হারিয়েছি স্টপ জেনোসাইড বলে পৃথিবীর বিবেক স্তব্ধ করে দেয়া এই স্বাপ্নিককে ।এই দিনে চলে গিয়েছিলেন স্বপ্নের ফেরিওয়ালাl আমাদের চেতানার বাতিঘর হয়ে পথ দেখাবে সামনের দিনগুলোতেও।
মাত্র ৩৭ বছর জীবনের পরিধি ছিলো জহির রায়হানের। এই ক্ষুদ্র জীবনে দাপটের সঙ্গে চলচ্চিত্র ও সাহিত্যে দোর্দণ্ড প্রভাববিস্তার করে গেছেন। মাত্র ৩৭ বছরের জীবনেই এই কিংবদন্তি হয়ে উঠেছিলেন বাংলাদেশের ইতিহাসের সর্বশ্রেষ্ঠ চলচ্চিত্রকার। কেবল সাহিত্য ও চলচ্চিত্র নয়- স্বাধীনতা পূর্ব বাংলাদেশ থেকে মুক্তিযুদ্ধ পর্যন্ত প্রতিটি গণ আন্দোলনে যুক্ত ছিলেন জহির রায়হান। তা ৫২'র ভাষা আন্দোলন থেকে ১৯৬৬'র ছয় দফা, ৬৯'এর গণঅভ্যুত্থান হোক কিংবা ৭১ এর মুক্তিযুদ্ধ। প্রতিটি ক্ষেত্রে তিনি ছিলেন অগ্রভাগের সৈনিক। ছোট্ট এই ক্ষুদ্র জীবনে একজন মানুষ কতোটা দিতে পারেন, জহির রায়হান যেন ছিলেন তার সীমারেখা। যার জীবন ছিল অবিস্মরণীয় কীর্তিতে ভরা।
জহিরবিহীন বাংলাদেশে আমরা তো মৃত্যুকূপ থেকে জহির রায়হানের মতো লাখো শহীদকে নিরন্তর বেঁচে উঠতে দেখছি তাঁরই লেখা ‘ওদের জানিয়ে দাও’ কবিতার শেষ পঙ্‌ক্তির মতোই:
‘মরা মানুষগুলোতে কেমন জীবন এসেছে!’
মৃত্যুর বাস্তবে জীবনের জয়গান মানেই জহির রায়হান। জয়তু জহির রায়হান।
লিখতে গেলেই মনে পড়ে যায় যে,
“মানুষটার লাশও পাওয়া যায়নি…”



সভ্য দেশে বিচার হয় আইন দিয়ে; মনের মধ্যে পুষে রাখা অনুরাগ বা বিরাগ দিয়ে নয়। তবে বিচারে “জাজেস মাইন্ড” বলেও একটা ব্যাপার থাকে। একটা মজার তথ্য দিয়ে সে বিষয়ে কথা শুরু করা যাক।
আইন বিষয়ে গ্রাজুয়েশন আর মাস্টার ডিগ্রি নিয়েছি বাংলাদেশের একটা পাবলিক ভার্সিটি থেকে। কিন্তু পুরো শিক্ষাজীবনে উচ্চ আদালতের কোন জাজমেন্ট আমাকে পড়ানো হয়নি। পাশ করে জজ হলে কিভাবে জাজমেন্ট লিখতে হবে, কিভাবে আইন লিখতে হবে, তাও শেখানো হয়নি।
এ সময়ের একটা গল্প খুব মনে পড়ে। একবার গ্রামের বাড়ি গেছি। বাড়ির সামনে দেখি ছোট কাকা বাঁশের কঞ্চি চাঁচছেন। আমাকে বাঁশের এক মাথা উঁচু করে ধরতে বললেন। ধরলাম। কাকা দা দিয়ে কোপ দেওয়ার সাথে সাথে আমার হাত থেকে বাঁশ ছুটে গেল। কাকা বিরক্ত হয়ে বললেন, “তুমি নাকি রাজশাহী ভার্সিটি না কোথায় পড়ো, একটা বাঁশ ধরতেও শেখোনি!” (আমার বাপ চাচারা আদর করলে 'তুই' বিরক্ত হলে ‘তুমি’ রেগে গেলে ‘আপনি’ করে বলতেন। সম্বোধন শুনে আমরা তাঁদের মেজাজ ডিকোড করে নিতাম।)
ঘটনাটা দাগ কাটলো মনে। সত্যিই তো! একদিকে আইন পড়ছি কিন্তু আইনের শেষ ঠিকানা আদালতের ভাষা শিখছি না। আইন কিভাবে বানায় তাও শিখছি না। অন্যদিকে কৃষিভিত্তিক দেশ, এক বিঘা জমি চাষ করতে কৃষকের কয় মাইল হাটতে হয়, কয় কেজি সার লাগে, তাও শিখছি না? তাহলে এই লেখাপড়া দিয়ে আইন-আদালত-দেশ কার কী লাভ হবে?
তিনজন শিক্ষক ছাড়া কাউকে বিদ্বানই মনে হয় না তো ক্লাসে আগ্রহ আসবে কোত্থেকে! পড়ার বই ছেড়ে তাই কাব্য টাব্য করি, ভিসিআরে সিনেমা দেখি আর সব রকম আউট বই পড়ি। একদিন লাইব্রেরিতে একটা ইংরেজি বই পেলাম। একটা মামলার রায় কিভাবে একটা দেশের ভিত্তি ঠিক করে দেয়, কিভাবে বিচার বিভাগকে রাষ্ট্রের অন্যতম স্তম্ভ বানিয়ে দেয়, তা জেনে বিস্মিত হলাম। আজ আমেরিকার যে জয়যাত্রা, তাঁর মূলে ছিল জন মার্শাল নামে এক বিচারকের ২২০ বছর আগে মারবেরি বনাম ম্যাডিসন মামলার সেই রায়।
সেই থেকে ‘Judges’ Mind’ নিয়ে আমার আগ্রহ। গত পাঁচ বছরে ভারতের সুপ্রীম কোর্ট তিন তালাক, সমপ্রেম আর পরকীয়া সংক্রান্ত শতাব্দী-প্রাচীন ধারনার বিরুদ্ধে প্রগতিশীলতার ঝাণ্ডা উড়িয়ে দিয়েছেন। যারা আইন পড়েননি বা পড়তে চান না, তারাও এই তিনটি রায় পড়লে ইতিহাস, দর্শন, সাহিত্য আর মানবাধিকারের অপূর্ব সব নিদর্শন পাবেন। যেমন পরকীয়া সংক্রান্ত মামলার রায়ে জন স্টুয়ার্ট মিলের উদ্ধৃতি দিয়ে বলা হয়েছে, “A woman cannot be asked to think as a man or as how the society desires.” সমপ্রেমের মামলার প্রথম বাক্যটি গ্যেটের কোটেশন দিয়ে শুরু হয়েছে, “I am what I am, so take me as I am.”
এই রায় গুলো কিন্তু একদিনে হয়নি। দাখিল, বাতিল, আপীল, রিভিউ ইত্যাদি নানান প্রক্রিয়ার পর চুড়ান্ত রূপ পেয়েছে। অতএব, আমাদের আদালতের একটা কোন মন্তব্য দিয়েই বিচার ব্যবস্থার ‘বিচার’ করতে যেন না বসি আমরা।
আমরা জানি, সভ্য দেশে পুলিশ পেটায় না। হঠাৎ গার্ডার ভেঙ্গে পড়ে না মাথার উপর। শিক্ষকের গলায় কেউ জুতার মালা পরায় না। সুনির্দিষ্ট আইনী বিধান ছাড়া নারীর পোশাক নিয়ে কেউ মন্তব্য করে না। আবার এও জানি যে, উপযুক্ত আইন ও সুগম বিচার ব্যবস্থা ছাড়া কোন দেশ সভ্যও হয়ে ওঠে না।
অতএব, উচ্চ আদালতের উপর ভরসা অটুট থাকুক। উচ্চ আদালতই আমাদের শেষ আশ্রয়, আমাদের সংবিধানের অভিভাবক।


আল্লাহ তার সৃষ্টির মধ্যে জীন ও মানুষদের হিসাব নিবেন | কারণ এদের নিজস্ব বিবেক, ক্ষমতা এবং সিদ্ধান্ত নেয়ার স্বাধীনতা দিছেন অন্য প্রাণীদের বিবেক এবং ফেরেস্তাদের স্বাধীনতা দেন নাই | সিদ্ধান্ত নেয়ার স্বাধীনতার কারণে শয়তান ছাড়াও এরা ভালো এবং ভুল সিদ্ধান্ত নিতে পারে |
যেমন রমজান মাসে কি মানুষ খারাপ কাজ করেনা যখন ইবলিশ আটকে থাকে? এবং মানুষ সৃষ্টির আগে শুধু জিন সৃষ্টি করছিল এবং তার অবাধ্য হয়েছিল, ইবলিশ তাদেরই একজন | আর বিবেক শয়তান থাকতে ইবলিশ শয়তান কে ও রাখার কারণ হলো মানুষের কঠিন পরীক্ষা নেয়া | তাই ইবলিশ অবাধ্য হওয়ার জন্য স্বাধীন (নিয়ম বিহীন) বিবেকেই যথেষ্ট| এটা আরো একটা প্রমান যে স্বাধীনতার মাত্র থাকা উচিত |

relax Bro, it’s just a joke 😅. Hope u did’t take it seriously. That’s why I always skip the jokes about fillings. But sometimes it’s so helarious that I can’t resist myself  to share. I guess that’s my bad.

আজ থেকে শুরু হবে দ্য স্যাটানিক ভার্সেস এর ধারাবাহিক বাংলা অনুবাদ প্রকাশ।
দ্য স্যাটানিক ভার্সেস
মূল: সালমান রুশদি
অনুবাদ: ইবলিস ঠাকুর #ইবলিস_ঠাকুর
পর্বঃ ০১ #TheSatanicVerses_BN_01
পরের পর্বঃ #TheSatanicVerses_BN_02 (will be available soon)
সকল পর্বঃ #TheSatanicVerses_BN
শয়তান এভাবেই ভবঘুরে, বিচরণশীল, অস্থির এক অবস্থার মধ্যে আবদ্ধ। সে আবাসহীন, তার কোনো নির্দিষ্ট ঘরবাড়ি নেই। তবে তার ফেরেশতাসুলভ প্রবৃত্তির কারণে, তরল বর্জ্য কিংবা বাতাসের জগতে সে একটা সাম্রাজ্যের মালিক। কিন্তু সাম্রাজ্যের মালিক হয়ে লাভটা কী! এই রাজত্বের মালিক হওয়াটাও তো তার শাস্তিরই অংশ, শয়তানের জীবনটা এমনই.....কোনো স্থান বা জায়গায় তার পা ফেলবার অনুমতি নেই।
-ড্যানিয়েল ড্যাফো, শয়তানের ইতিহাস
১
ফেরেশতা জিবরিল
বেহেশত থেকে ডিগবাজি খেতে খেতে জিবরিল ফেরেশতা গেয়ে উঠলেন, “পুনরায় জন্ম নিতে হলে তোমাকে আগে মরতে হবে। হোজি! হোজি! পৃথিবীর বুকে নামতে হলে তো আগে উড়তে হবে। তাত-তা! তাকা-থুন! তুমি যদি প্রথমে না-ই কাঁদো তাহলে কখনো হাসবে কীভাবে? দীর্ঘশ্বাস ছাড়া প্রিয়তমর প্রেমকে কীভাবে জয় করবে তুমি? বাবা, তুমি যদি আবারো জন্ম নিতে চাও.....” ভোর হওয়ার ঠিক আগে এক শীতের সকালে, সময়টা নববর্ষের দিন অথবা, নববর্ষের আশেপাশেই হবে, এ-রকম সময়ই পরিষ্কার আকাশ থেকে দুজন সত্যিকারের, প্রাপ্তবয়স্ক, জীবন্ত মানুষ কোনোরূপ প্যারাসুট বা ডানার সাহায্য ছাড়াই ইংলিশ চ্যানেলের ওপর এসে ধপাস করে পড়ল। “তোমাকে বলেছিলাম, বলেছিলাম আমি, বলেছিলাম না যে, তোমাকে মরতে হবে,” আর এভাবেই, ঠিক এ-রকমভাবেই আলবাস্টারের চাঁদের নিচে রাত পার না হওয়া পর্যন্ত চিৎকার ভেসে আসতে থাকে, “সিনেমার মধ্যে শয়তানের সাথে তুমি তোমার সুরগুলো দিয়ে শুধু প্লেব্যাক গায়কদের অনুকরণই করে গিয়েছ, তাই এখন আমাকে এই নারকীয় শব্দগুলো থেকে রেহাই দাও।” বরফ আচ্ছাদিত শুভ্র রাতে কথাগুলো যেন স্ফটিকের মতো ঝুলে থাকে।
পৃষ্ঠা-১
জিবরিল একজন গায়ক, তবে তার গলায় কোনো সুর নেই। সেই জ্যোৎস্নারাতে তিনি এমনভাবে তিড়িং-বিড়িং করে লাফাচ্ছিলেন যে, তার লাফানো দেখে মনে হচ্ছিল, তিনি বিনা প্রস্তুতিতেই তার গজল গেয়ে চলেছেন। তার উন্মত্ত লম্ফ-ঝম্ফ দেখে এমনটাও মনে হচ্ছিল যে, তিনি হয়তো বাতাসের মধ্যে সাঁতার কেটে চলেছেন। বাতাসের ওপর একনাগাড়ে বাটারফ্লাই-স্ট্রোক, ব্রেস্ট-স্ট্রোক দিয়েই যাচ্ছেন। নিজেকে তিনি এমনভাবে গুটিয়ে নেওয়ার চেষ্টা করছিলেন যেমনটা একটা বলের মধ্যে কোনোকিছুকে গুঁজে দেওয়া হয়। ভোর হওয়ার ঠিক পূর্বমুহুর্তে প্রায়-সীমাহীনতার মতো যে অবস্থাটার সৃষ্টি হয় না, জিবরিল সেই অন্তহীনতার প্রতিকূলে একটা ইগলের মতোই নিজেকে ছড়িয়ে দিলেন। মাধ্যাকর্ষণের শক্তি পাশ কাটাতে তিনি এমন অঙ্গিভঙ্গি করলেন, যেন তিনি কোনো ওহি নিয়ে আগমন করছেন। তাছাড়াও, এই মাধ্যাকর্ষণকে এড়িয়ে যাওয়ার জন্য তাকে বাধাহীনভাবে মাথা ‍উঁচু রেখে শরীরটাকে শুইয়ে অসভ্য রসিকতারও সাহায্য নিতে হয়েছিল। এখন তিনি মনের সুখে বিদ্রূপাত্মক সেই কণ্ঠটার দিকে ঝুঁকলেন। “আরে, সালাদ বাবা যে, খুবই ভালো, কী হে, বুইড়া চামস।” যাকে উদ্দেশ্য করে এই কথাগুলো বলা, সে ব্যক্তি একটি ধূসর বর্ণের সুট পরিধান করে আছেন। সেই সুটের জ্যাকেট-বোতামগুলো সব লাগানো। একটি চটকদার ছায়ার মাথাসদৃশ অংশটা এসে সেই ধূসর সুটের ওপর পড়ল। ভদ্রলোকের মাথায় থাকা গোল-হ্যাটটা যে পড়ে গিয়েছে সেটা নিশ্চিত হওয়ার জন্য তিনি তার দুহাতকে মাথার দুপাশে নিয়ে বিষয়টির সত্যতা পরখ করে দেখলেন। ঘৃণাকারীর মুখের ওপর একটা বিকৃত নাম ছুঁড়ে দিলেন। “হেয়, স্পোনো,” জিবরিল চিৎকার করে উঠলেন, দ্বিতীয়বারের মতো উলটা-পালটা ঝাঁকুনি দিয়ে আবারো বলা শুরু করলেন, “প্রোপার লন্ডন ভাই! এই যে আমরা এসে গেছি! নিচে থাকা জারজগুলো কখনো জানতেও পারবে না যে তাদেরকে কীসে আঘাত করেছে। এই আঘাত উলকা, বজ্রপাত কিংবা, ঈশ্বরের প্রতিশোধ। ওরা একেবারে হালকা বাতাসের বাইরে চলে যাবে, বেবি। _ধ্রাআআআমমম_হোয়াম, না? কী দারুণ আগমন, ইয়ার। আমি কসম করে বলছি: শব্দটা পানিতে পিছলে পড়ার মতোই।”
হালকা বাতাসের বাইরে: বিগ ব্যাং, বিগ ব্যাংকে অনুসরণকারী পতনশীল নক্ষত্রপুঞ্জ। মহাজাগতিক সূচনা, জন্মের সময়কার একটি ক্ষুদ্র প্রতিধ্বনি......জাম্বো জেট_বোস্টন_, ফ্লাইট এআই-৪২০ কোনোরূপ সতর্কতা ছাড়াই উড়ে গেছে। বিমানটি উড়ে গিয়েছে বিশাল, পচতে থাকা, অপরূপ, তুষার-শুভ্র, আলোকিত শহর, মাহাগনি, ব্যবিলন, আলফাভিলের ওপর দিয়ে। কিন্তু জিবরিল তো ইতোমধ্যেই এই শহরটির নাম দিয়েই দিয়েছেন, এই নামে আমার হস্তক্ষেপ করা মোটেই উচিত নয়: প্রোপার লন্ডন, ভিলায়েতের রাজধানী, রাত্রিবেলা চোখের পলক ফেলে যে শহরটা মাথা নাড়ে। হিমালয়ের উচ্চতায় যখন একটা ক্ষণস্থায়ী ও অকালপক্ক সূর্য জানুয়ারি মাসের মিহি বাতাসে ফেটে যায়, বিমানের রাডার স্ক্রিন থেকে তখন ব্লিপ শব্দটা গায়েব হয়ে যায়। হালকা বাতাস এখন দেহ দিয়ে পূর্ণ। দেহগুলো সব সর্বনাশা এভারেস্ট থেকে সমুদ্রের দুধের পাণ্ডুরতায় অবতরণ করে।
আমি কেডা!
আর কে কে আছে এখানে?
উড়োজাহাজের অর্ধেকটা দুমড়ে-মুচড়ে গেল, যেন অঙ্কুরোদগম হওয়ার সময় বীজের খোলসটা ভেঙে গেল, ডিম যেন তার রহস্যকে উন্মোচন করে দিলো। লাফালাফি করা জিবরিল আর বোতামওয়ালা, টাকাওয়ালা জনাব সালাদিন চামচা দুজনই অভিনেতাই এমনভাবে ভূ-পাতিত হলেন যেমনভাবে তামাকের চূর্ণ টুকরোগুলো একটি পুরোনো ভাঙা সিগার থেকে ঝড়ে পড়ে। তাদের ওপরে, পেছনে, নিচের শূন্যস্থানে হেলান দেওয়া আসন, স্টেরিওফোনিক হেডসেট, ড্রিঙ্ক ট্রলি, গতির কারণে সৃষ্ট অস্বস্তি রোধকারী যন্ত্র, অবতরণ কার্ড, শুল্ক-মুক্ত ভিডিয়ো গেম, বিনুনি করা টুপি, কাগজের পেয়ালা, কম্বল, অক্সিজেন মাস্ক ঝুলে ছিল। এছাড়াও -- সেখানে বেশ কয়েকজন অভিবাসী ছিল, হ্যাঁ, বেশ কয়েকজন বিবাহিত নারীও ছিল যারা স্বাভাবিকভাবেই পুড়ে আঙ্গার হয়ে গিয়েছিল। এই নারীরা তাদের স্বামীর যৌনাঙ্গে থাকা তিলের দৈর্ঘ্য ও পার্থক্য নির্ণয়কারী অফিসিয়াল হিসেবে কাজ করত। স্থানটিতে পর্যাপ্তসংখ্যক শিশুও রয়েছে যাদের বৈধতার ব্যাপারে ব্রিটিশ সরকার তাদের সদা-অযৌক্তিক সন্দেহ জারি রাখে। এরা সবাই, সবকিছুই বিমানের অবশিষ্টাংশের সাথে মিশে গিয়েছে, সবকিছুই সমানভাবে খণ্ডিত, একই রকম কিম্ভূতিকিমাকার। আত্মার ধ্বংসাবশেষ সেখানে ভেসে গিয়েছে। ভাঙা স্মৃতি, ছিন্নভিন্ন আত্মা, নিদারুণ পীড়াদায়ক মাতৃভাষা, ভেঙে যাওয়া গোপনীয়তা, অনুবাদের অযোগ্য কৌতুক, নিভে যাওয়া ভবিষ্যৎ, হারিয়ে যাওয়া প্রেম, ‘শূন্যতার’ ভুলে যাওয়া অর্থ, বিস্ফোরণজাতীয় শব্দ, _জমি_অধিকারভুক্ত_আবাস। বিস্ফোরণের ফলে, জিবরিল ও সালাদিন কিছুটা বোকা বনে যান। তারা দুজন এত দ্রুত গতিতে পড়তে থাকেন, যেন কোনো খোলা-ঠোঁটওয়ালা সারস অসতর্কভাবে তার মুখ থেকে কোনো কিছুর গোছা ফেলে দিয়েছে। প্রথম প্রথম চামচা মাথা নিচু করে ছিল। তার মাথা নিচু করার ভঙ্গিটা ঠিক সেরকমই যেরকমটা একজন শিশু তার জন্ম-নালীতে প্রবেশ করার সময় করে থাকে। অন্যদের মতো স্বাভাবিকভাবে ভূপাতিত হওয়াটাকে তিনি গ্রহণ না করায় অন্যদের তুলনায় তিনি কষ্ট খানিকটা কম অনুভব করেছিলেন। সালাদিন খাঁড়াভাবেই বিমান থেকে পড়ে যাচ্ছিলেন। তবে ফারিশতা যিনি কি-না সংযমের কৌশলবিহীন উত্তেজিত, অপ্রতিরোধ্য একজন অভিনেতা, তিনি বাতাসকে তার হাত আর পা দিয়ে আলিঙ্গন করে ধরে রাখতে চাইছিলেন। নিচে মেঘে-আচ্ছাদিত ইংলিশ স্লিভের ধীর গতির স্রোত, যে স্থানটা তাদের জলমেয় পুনর্জনমের নির্ধারিত অঞ্চল, তাদের আগমনের অপেক্ষায় রয়েছে।
জিবরিল গেয়ে ‍উঠলেন, “ও, আমার জুতা জাপানি,” পুরোনো এই গানটিকে ইংরেজিতে অনুবাদ করে অর্ধচেতন অবস্থায় আশ্রয়-দানকারী ইংরেজ জাতিকে শ্রদ্ধা জানিয়ে গাইলেন, “এই পাজামাগুলো ইংলিশ, দয়া করো। আমার মাথায় লাল রাশিয়ান টুপি; এ-সব কিছুর জন্যই আমার হৃদয়খানা ভারতীয়।” মেঘগুলো বুদবুদ হয়ে তাদের দিকে ধেয়ে আসছিল। আর এই মেঘের ধেয়ে আসা কারণটা সম্ভবত, জলভরা মেঘ ও সাধারণ মেঘপুঞ্জর বিভ্রান্ত-বিমূঢ় অবস্থা, যেটা অবস্থাটাকে বলা যায়, ভোরবেলায় হাতুড়ির মতো দাঁড়িয়ে থাকা শক্তিশালী ঘূর্ণায়মান বজ্রপাত। কিংবা, মেঘের ধেয়ে আসাটা ছিল একটা গানের আসর (একজন গান গাইছে, আরেকজন সেই গান শুনে দুয়োধ্বনি দিচ্ছে), কিংবা মেঘের এগিয়ে আসার কারণটা হয়তো, ভূপাতিত হতে যাওয়া এই দুই ব্যক্তির বিস্ফোরণ—প্রলাপ ছিল, যা পতিত হতে যাওয়া ব্যক্তিদের অনিবার্যভাবে ঘটতে যাওয়া ঘটনাগুলোর পূর্বসচেতনতা থেকে রেহাই দিয়েছিল। মেঘের ধেয়ে আসার কারণ যা-ই হোক না কেন, এই দুজন ব্যক্তি, জিবরিলসালাদিন ফারিশতাচামচা, এই অন্তহীন কিন্তু ফেরেশতা-শয়তানমূলক পতনের নিন্দা জানিয়েছিলেন। তবে যে মুহুর্তে তাদের রূপান্তরের প্রক্রিয়া শুরু হয়েছির সে সম্পর্কে তারা সচেতন হননি।
রূপান্তর?
জি, স্যার। তবে এলোমেলো রূপান্তর নয়। মহাজগতের সেই নরম, অদৃশ্য ক্ষেত্রটিতে, লক্ষ-কোটি বছর পর যে ক্ষেত্রটির সৃষ্টি হওয়া সম্ভব হয়েছে, এবং এই ক্ষেত্রটিই লক্ষ-কোটি বছরকে সম্ভব করে তুলেছে, ঠিক সেই স্থানটিতেই মহাজগৎ তার নির্ধারিত অবস্থানগুলোর মধ্যে একটি হয়ে উঠছে। আন্দোলন ও যুদ্ধের ক্ষেত্র, গ্রহ-সংকোচনকারী, সবচেয়ে অনিরাপদ ও ক্ষণস্থায়ী অঞ্চলগুলোর একটি, অলীক, বিচ্ছিন্ন, রূপান্তরিত,--কারণ আপনি যখন সবকিছুকে বাতাসে ছুঁড়ে ফেলেন তখন যে-কোনোকিছু হওয়াই সম্ভব—এই স্থানটিতেই, উন্মত্ত সব অভিনেতার মাধ্যমেই একটা নির্দিষ্ট পরিমাণ পরিবর্তন স্থান করে নিয়েছিল, যে বিষয়টা জনাব ল্যামার্ক সাহেবের অন্তরটাকে যারপরনাই আনন্দিত করেছিল: চরম পরিবেশগত চাপের মধ্যেই, বৈশিষ্ট্যসমূহ
অর্জিত হয়েছিল।
কী কী বৈশিষ্ট্য?
ধীরে বৎস ধীরে; তুমি কি এমনটা ভাবো যে কোনো কিছুর সৃষ্টি খুব তাড়াহুড়ো করে ঘটে? তাই তো, স্বর্গীয় ওহিতেও এমনটা বলা নেই......এক নজরে ওহির বাক্যজোড়ার ওপর চোখ বুলিয়ে নাও। অস্বাভাবিক কিছু লক্ষ্য করলে কী? কেবল দুটি বাদামি বর্ণের মানুষ খুবই জোরে ধপাস করে আপতিত হয়, তুমি হয়তো ভাবতে পারো যে এখানে নতুন কিছুই নেই; তারা আসলে অনেক উঁচুতে আরোহণ করেছিল, নিজেদেরকেও ছাড়িয়ে গিয়েছিল, সূর্যের খুবই কাছে উড়ে গিয়েছিল, এমনটাই কী?
না, এমনটা না। শোনো:
জনাব সালাদিন চামচা, জিবরিল ফারিশতার মুখ থেকে নির্গত শব্দে যারপরনাই আতঙ্কিত বোধ করলেন। তিনি তার নিজের আয়াত দিয়েই ফারিশতাকে পালটা আক্রমণ করলেন।
[চলবে]


ফোবিয়া মানে কারণ ছাড়া অযৌক্তিক ভয়। যে ভয়ের পিছে একশটা কারণ আছে সেইটাকে ফোবিয়া বলা বন্ধ করা উচিত।

শোনেন ইসলামের বিরুদ্ধে কথা বলায়, আমি আমার ফ্যামিলির কাছেও মাইর খাইছি, অপরিচিত লোকদের হাতে থ্রেট খাইছি। ছোটবেলার স্কুল ফ্রেন্ড রাও সম্পরক রাখে নাই। আপনি দুদিন কড়া নাস্তিক হয়ে ফ্যামিলি, সমাজে, আপনার ভারসিটিতে চলেন, কুরান হাদিসের সীমাব্দধতা নিয়ে প্রশ্ন তোলেন, একটা স্যাটায়ার লিখেন নবিরে নিয়ে, এর পরে টের পাবেন মেজরিটি মুসলমান আপনারে নিয়ে কি করে, তখন আপনি যেটা এক্সপেরিয়েন্স করবেন সেটারে কি ইস্লামোফোবিয়া নাম দিবেন নাকি ইসলামী উগ্রবাদিতা নাম দিবেন ঠিক কইরেন।


Shafiqul Alam
I thought I would retire early from my position and join as a roving correspondent at a local English newspaper and spend the rest of the time writing and exploring everything that makes the Bengal Delta so special a place. Everything was going along fine. I saved some money and would get some upon my retirement. My two kids are growing up fast and I may need another six-seven years to finance their education. My wife joined a reputed school after sacrficing more than a decade of her life raising our children. She is having a hell of a time-- a popular teacher who leads her school's cultural fronts. The money isn't big but then she is least bothered.
But the economic situation in the past three months threw a spanner on my plan. The little money that I have has shed 25 percent of its value. And if Taka hits 150 against the Greenback, my saving will be pretty much GMS. One of my banker friends predict it will lose more than 50 percent of its value. We aren't a Zimbabwe or a Sri Lanka yet. But uncertainty over the near and middle term prospect of the economy is dogging me and of course millions of other people.
So it means I have to push back my retirement plan for years -- and all the ideas that one day I will write eight hours a day and do whatever I love to do. I wanted to travel to Jogen Mandal's birthplace one day and the next day I want to walk around Chakhar, the birth place of Sher e Bangla and then visit the haunting Jamaidari home of Madhav Pasha. One day I wanted to walk on the blood-stained railway tracks of Santahar and the next day at Chuknagar, the scene to the bloodiest massacre of our 1971 liberation struggle. And there are thousands more places to visit and explore.
One generation saves, another generation squanders and the next generation pays in blood, tears, hunger and years of toil!!
#DhakaDiary
Faisal Riaz Bhatti
People can’t comprehend tragedy until it happens to them or their loved ones. For they think of themselves inhabiting a world that’s distinctly separate from all the terrible news they hear (It’s not).
If you paid attention (And some do), you’d have known what’s coming next. Otherwise, tragedy blindsides you, and then you want all the sympathy in the world…
"In order for me to write poetry that isn't political, I must listen to the birds. And in order to hear the birds, the warplanes must be silent." ~ Marwan Makhoul


Isn’t it selfish to be happy in a world full of misery? Don’t be happy, embrace misery. বাস্তবতা ভুলে থাকার ছোট্ট উইন্ডোটাতে আমরা সুখ অনুভব করি। অনেকটা নেশার মত। যে যত সুখী, সে বাস্তবতা থেকে তত দূরে।
আমার লিখার হাত খুবই খারাপ, এজন্য আসলে যা বলতে চাই তা আর পরিষ্কার করে বোঝাতে সক্ষম হইনা।
--আমি এখানে ভালো-খারাপের অবস্থানকে বুঝাতে চাইনি। সবকিছুতেই ভাল-খরাপ মিশ্রিত এটা বস্তুগত ব্যপার। আমি যেটা বলতে চেয়েছি তা হল নৈতিকতা নিয়ে। নীতিগত ভাবে যে এটা সেলফিসনেস এবং মানুষের নৈতিকভাবে উচিত একে এভয়েড না করা। বাস্তবতা নিয়ে বেঁচে থাকা খুবই কঠিন। জীবনের প্রতিটা মূহুর্তে আমরা যে বাস্তবতার সম্মূখীন হই তা আমাদের খুব ভাল ভাবেই দুমড়ে-মুচড়ে দেয়। তাই আমরা স্বভাবতই নিজের সাথে সমন্ধযুক্ত বাস্তবতা টুকু ফেস করি এবং বাকি ক্ষেত্রে অনায়াসে পেড়িয়ে যাই।বাস্তবতা থেকে দূরে সরে গেলে কখনো সমস্যার প্রকৃত সমাধান হয় না। আজ আমাদের সামনে এক প্রকান্ড সমস্যার উদ্ভব ঘটেছে, আমাদেরকেই তা থেকে পরিত্রাণের পথ খুঁজতে হবে। এখন আমার সমস্যা হচ্ছে না তাই আমি নিজেকে দূরে সরিয়ে রাখলাম, সেটাই সেলফিস।

কেন পরমাণু এই কষ্ট করে তা বলতে গেলে একটি পাজ্ল। তুমি হয়ে ওঠা পরমাণুর জন্য কোনো সন্তোষজনক কাজ নয়।  পরমাণুর উৎসর্গীত এত মনযোগ, তবু তোমাকে নিয়ে তাদের বিন্দু মাত্র খেয়াল নেই--প্রকৃতপক্ষে, তারা জানেওনা যে তুমি সোখানে আছ। সর্বোপরি, তারা সব চেতনাবিহীন কণিকা, এমনকি জীবিতও নয়।

If every pork chop were perfect,
we wouldn't have hot dogs.
				----- Steven Universe
If you just wipe away
everything  you see as flawed…
you lose all the things that make you happy --
				----- Steven Universe

But in order to fix it, we’d have to admit that it’s broken.
				----- Steven Universe

You work away your life,
and what does it get you?
…..
You get cash - cash that can't
buy back what the job takes…
				----- Steven Universe

All comedy is derived from fear.
				----- Steven Universe

   “Humans just lead short, boring, insignificant
lives, so they make up stories to feel like they’re
 a part of something bigger. They want to blame
 all the world’s problems on some single enemy
they can fight, instead of complex network of
   interrelated forces beyond anyone’s control.
				----- Steven Universe

Don't hop off more than - you can chew.

- Don't focus so much on talent, Steven. Making art
is all about communication. A piece of art is a conversation.
Every choice you make is a statement.

Don't worry about labels or conforming to a standard.
Just be true to yourself and people will appreciate your honesty.

Everyone can change, but not everyone wants to.

I don’t need you to respect me, I resprect me.
I don’t need you to love me, I love me.
But I want you to know you could know me,
If you change your mind. change your mind.

♪ I don't need you
to respect me, I respect me ♪
♪ I don't need you to love me,
I love me ♪
♪ But I want you to know
you could know me ♪
♪ If you change your mind ♪
♪ If you change your mind ♪
♪ If you change your mind ♪
♪ Change your mind ♪

The সমস্যার সমাধান:
প্রশ্নঃ ইংরেজি 'The' এর উচ্চারণ কখনো
'দ্য' ও কখন 'দি' হয়?
উত্তর: 'The' সাধারণত Consonant-এর পূর্বে
বসলে 'দ্য' এবং Vowel-এর পূর্বে বসলে 'দি'
হয়।
আরও বিস্তারিত ভাবে বলি,
ইংরেজি The একটি Article। কোন ব্যক্তি, বস্তু ও শ্রেনী বা জাতির পুর্বে The ব্যবহৃত হয়। সাধারণত noun এর আগেই The ব্যবহৃত হয়, তবে মাঝে মাঝে Adjective এর আগেও The ব্যবহৃত হয়। এখন আসি মূল প্রশ্নে। যখন কোন word/noun/(adjective-জাতী বুঝাতে) Vowel (a, e, I, o, u) দ্বারা শুরু হয় তখন The ব্যবহৃত হলে এর উচ্চারণ দি হয়। যেমন: The ant, The apple ইত্যাদি। আবার যখন noun ও জাতী বুঝাতে adjective word টি Consonant দিয়ে শুরু হয় তখন The ব্যবহৃত হলে দ্যা উচ্চারণ হবে। যেমন: The mango, The boy, The poor। Consonant হচ্ছে, ইংরেজি ২৬ টি letter এর Vowel ছাড়া বাকি letter গুলো। তবে The এর উচ্চারণ আরো কিছু বিষয়ের উপর নির্ভর করে। যেমন: কোন word/শব্দ Consonant দিয়ে শুরু হলেও যদি এর উচ্চারণ Vowel দিয়ে শুরু হয় তাহলে The এর উচ্চারণ দি হবে। যেমন: The (দি) hour. The MLA. The MA. আবার, শব্দের শুরুতে Vowel থাকা সত্ত্বেও তার উচ্চারণ ইউ বা ওয়া হলে The এর উচ্চারণ দ্যা হবে। যেমন: The (দ্যা) union. The European. The university. আবার, যখন কাউকে বা কিছুকে জোর দিয়ে নির্দিষ্ট করে বুঝানো হয় তখন The ব্যবহৃত হলে এর উচ্চারণ সর্বদাই দি হবে, সেখানে Vowel বা Consonant দিয়ে শব্দ শুরু হলেও। একে Emphatic the বলে। যেমন: I spoke to the (দি) queen. I saw the (দি) spider today.

বঙ্গোপসাগরের সেন্টিনেলিজ : এক আদিমতম উলঙ্গ জনগোষ্ঠী
Hasib Ur Rashid Ifti
কর্নেল তাহের ও তাঁর পৃথিবীর সমান বয়সী স্বপ্ন
মুক্তিযোদ্ধাদের উদ্দেশ্যে বলেছিলেন,
"কৃষকের বাড়িতে আশ্রয় নিয়ে তার খাসী আর মুরগী খেয়ে গেরিলা যুদ্ধ হয় না। যদি কোন কৃষকের গোয়ালে রাত কাটাও, সকালে গোবরটা পরিষ্কার কোরো। যে দিন অপারেশন না থাকে তোমার আশ্রয়দাতাকে একটা Latreen তৈরী করে দিও। তাদের সঙ্গে ধান কাটো, ক্ষেত নিড়াও।"
স্বাধীনতার পরেও তিনি কুমিল্লা ক্যান্টনমেন্টে কৃষি কাজ করেছেন। নিজে করেছেন এবং করিয়েছে অফিসার সৈনিকদের দিয়ে। সেখান থেকে ড্রেজিং কর্পোরেশনে গিয়েও একই কায়দায় কাজ করেছেন সেখানকার কর্মকর্তা-কর্মচারীদের দিয়ে।
আজকে যখন আমরা এলিটদের মুক্তিযুদ্ধের ইতিহাসের পাঠ করি, দেখতে পাই কোন বড়োলোকের ছেলে তাঁর সহায় সম্পত্তি ছেড়ে মুক্তিযুদ্ধ করেছেন, ঘুরিয়ে ফিরিয়ে বারবার শুধু সেই গল্প। বিশ্বাস করুন তাঁদের গল্পকে কোনভাবেই খাটো করছি না, কিন্ত কৃষকের ইতিহাস কোথায়? যে কৃষকের স্রমিকেরা মুক্তিযোদ্ধাদের ৭০% তাঁরা কোথায়?
তাঁদের কথা যিনি ভেবেছিলেন, তাঁকে আপনারা বলেন অবান্তর?
৩.
আপনার তাহেরকে অপছন্দ, কারণ তাহেরের আঘাত ছিল শ্রেণীতে!
তাহের এলিটদের নিয়ে হইচই করলে বা আমাদের অনেক বিপ্লবীদের মত প্রয়োগ না ভেবে কেবল তত্ত্ব কপচালে তাহেরকে আপনাদের ঠিক-ই ভালো লাগতো! মনে করিয়ে দিতে চাই কর্নেল তাহেরের বিচার করার জন্য জেলখানায় যে সামরিক ট্রাইব্যুনাল গঠন করা হয়েছিল তার চেয়ারম্যান নিযুক্ত করা হয় কর্নেল ইউসুফ হায়দারকে। কর্নেল ইউসুফ হায়দার ১৯৭১ সালে পাকিস্তান সেনাবাহিনীতে চাকুরিরত ছিলেন। সেই আদালতে কর্নেল তাহেরের ওপর আনিত একটি অভিযোগ ছিল তিনি রাষ্ট্রের অনুগত নাগরিক নন। এর জবাবে তাহের বলেছিলেন,
"একজন মানুষ যে তার মাতৃভূমির জন্য রক্ত দিয়েছে, নিজের একটি অঙ্গ হারিয়েছে... তার কাছে আর কি আনুগত্য চান আপনি...?"
কর্নেল তাহের চিন্তায় ছিলেন জলের মত স্বচ্ছ। সিপাহী বিপ্লব তিনি করেছিলেন সেনাবাহিনীর এলিটিজমকে নস্যাৎ করতে। একটা স্টাবল সরকার প্রতিষ্ঠা করতে। যারা বলেন তিনি সৈনিকদের ব্যাবহার করেছেন তারা কুমিল্লা ক্যান্টনমেন্টের কথা ভুলে যান। তারা তাহেরের সোনার বাংলার স্বপ্নের কথা জানেন না।
আজ তাহেরের ৪৬ তম ফাঁসি দিবসে দেখতে পাই প্রকৃতই তাহের নিজের জাতির ভেতর প্রকাশিত। আজও আমেরিকায় আমরা কালোদের ওপর নিপীড়নে তাঁর শ্রেণী ভাবনার প্রাসঙ্গিকতা পাই। করোনার ভেতর হাসপাতালগুলোতে মানুষের হাহাকার দেখলে মনে হয় তাহেরের স্বপ্নের মত প্রতিটা গ্রামে যদি একটা পরিষ্কার স্বাস্থ্যকর হাসপাতাল থাকতো, তাহলে শহরে হাসপাতালের সামনে মানুষকে মরে পড়ে থাকতে হতো না। কর্নেল তাহেরকে তাই এই মহামারিতেও দরকার। কর্নেল তাহেরের স্বপ্নের সোনার বাংলার গ্রামের গ্রামে গড়ে ওঠা হাসপাতালের সামনে কোন লম্বা লাইন ছিল না!
আমার কাছে কর্নেল তাহের আজও প্রাসঙ্গিক!

Pritom Ghum
***হুমায়ুন অথবা সাহিত্য বিষয়ে একটা র‍্যান্ট***
কিন্তু এটা মনে রাখা দরকার যে, যখন কোন চর্চায় সাধারনের ঢোকার ব্যবস্থা থাকে না, তার মৃত্যু হয়। অতো দূরে তাকাতে হয় না, এ অঞ্চলেই সংস্কৃত ভাষা ডেথ ল্যাঙ্গুয়েজ হয়ে গেসে কেননা তাতে সাধারনের সম্পর্ক কম ছিলো, কেবল ব্রাহ্মনরা চর্চা করতো। দেখা গেলো সাধারন তা সাইলেন্টলি রিজেক্ট করসে।
Ponzi scheme  : A Ponzi scheme is a form of fraud that lures investors and pays profits to earlier investors with funds from more recent investors.

* রাত নিঝুম, ঝিঁঝিঁ ডাকছে। মাঝে মাঝে আমার মনে হয় যদি ওই ঝিঁঝিঁই হতে পারতাম! থাকতোনা কোনো পিছুটান!

প্রবল প্রতাপশালী মুঘল সম্রাট শাহজাহানের আদরের কন্যা জাহানারার সবচেয়ে প্রিয় ছিল 'কোয়েল' নামের একজন বাদী। একদিন সেই প্রিয় বাদী কোয়েলের কাপড়ে চুলা থেকে আগুন ধরে গেলো। রাজকুমারী বাদীর কাপড়ের আগুন নিভাতে গিয়ে অসাবধানতাবশতঃ নিজের গায়ে আগুন ধরালেন। তার সর্বাঙ্গ পুড়ে ঘা হয়ে গেলো। অগ্নিদগ্ধ হয়ে সম্রাট দুহিতা পড়লেন বিছানায়।
ভারতবর্ষের বড় বড় সব হেকিম-কবিরাজ ব্যার্থ হলেন মুঘল রাজকুমারীকে সুস্থ করে তুলতে। সবাই যখন হাল প্রায় ছেড়েই দিয়েছিলেন তখন এগিয়ে এলেন ইংরেজ বনিক জাহাজের চিকিৎসক সার্জেন জ্যাব্রাইল বাউটন। জাহাঙ্গীরের অনুমতি নিয়ে শুরু করলেন চিকিৎসা। ধীরে ধীরে সুস্থ হয়ে উঠলেন রাজকুমারী।
নিশ্চিত মৃত্যুর মুখ থেকে ফিরে আদুরে কন্যা জিদ্ ধরে বসলেন সম্রাট পিতার কাছে। সাহেব ডাক্তারের জন্যই নতুন জীবন ফিরে পেলেন সুতরাং পুরস্কৃত করে এই ইংরেজ ডাক্তারের ঋণ শোধ করতে হবে।
খুশিতে আত্মহারা হয়ে সম্রাট শাহজাহান দরবারে তলব করলেন বাউটনকে। নতমস্তকে সম্রাটের সামনে উপস্থিত হলেন ইংরেজ বেনিয়া। সম্রাট শুধালেন,
"তুমি আমার মতপ্রায় কন্যার চিকিৎসা করে তার জীবন ফিরিয়ে এনে দিয়েছো। আমি তোমাকে পুরস্কৃত করতে চাই। তুমি যা চাইবে তাই তোমাকে দেব। চাইলে তোমার মোটা শরীরটার ওজনের সমান স্বর্ণ তোমাকে পুরস্কার দিতে পারি। বলো, তুমি কি পুরস্কার চাও সাহেব?"
ঘোষণা শুনে উঠে দাড়িয়ে দুই হাত জোড় করে সম্রাটের উদ্দেশ্যে যে কথাটা বাউটন বললেন তা শুনে গোটা মুঘল দরবারের সভাসদরা হতভম্ব। না স্বর্ন না মুদ্রা। না চাইলেন ‘দেওয়ান-ই-খাস' কিংবা নিদেনপক্ষে 'দেওয়ান-ই-আম'। এমন বেকুবও হতে পারে কোনও মানুষ!
সার্জেন জ্যাব্রাইল বাউটন সেদিন বলেছিলেন, "হে বাদশাহ সালামত, আপনি যদি সত্য সত্যই আমাকে পুরস্কৃত করতে চান, তবে দয়া করে আমার ইংরেজ কোম্পানীর বণিকদেরকে একটুকরো জমি সাহায্য করুন। তাদেরকে উড়িষ্যার মহানদীর মোহনায় হরিহরপুরে আর বালেশ্বরে কিছু জায়গা দিন ফ্যাক্টরী নির্মাণের জন্যে।"
এ আর এমন কি? প্রবল প্রতাপশালী ভারতবর্ষের অধিপতি সম্রাট শাহজাহান ঘোষণা করলেন, "তোমরা বালেশ্বর আর হরিহরপুরে ফ্যাক্টরী নির্মাণ করবে। আমি তোমাদেরকে ওই জায়গা বিনা মূল্যে দান করলাম।"
১৬৩৩ খৃস্টাব্দে বালেশ্বর আর হরিহরপুরে কুঠি নির্মাণ করলো ইংরেজ ঈস্ট ইন্ডিয়া কম্পানী।
[তথ্যসূত্রঃ আমি স্মৃতি আমি ইতিহাস- মোজহারুল ইসলাম]
সেদিনের সুই হয়ে ঢোকা ইংরেজ পরে ফাল হয়ে বেরিয়ে আসে। কথা কিন্তু সেটা না। কথা হচ্ছে সেই সময়ে নিজের জাতির প্রতি যে দায়বদ্ধতা দেখিয়েছিলেন সার্জেন জ্যাব্রাইল বাউটন, তার জোরেই কিন্তু তারা আমাদের উপর ছড়ি ঘোরাতে পেরেছিলেন শত বছর। ইংরেজ আমাদের শাসন করেছিল "ইংরেজ" হয়ে, আর আমরা শোষিত হয়েছিলাম হিন্দু, মুসলমান, বৌদ্ধ, জৈন, শিখ আর খ্রিস্টানে ভাগ হয়ে।
বাউটনের মত ব্যাক্তি স্বার্থ ত্যাগ করে জাতীয় স্বার্থকে অগ্রাধিকার দেয়ার সেই দায়বদ্ধতা এবং আত্মবিশ্বাস আজও আমাদের মাঝে অনুপস্থিত। অবশ্য বরাবরই সেটা অনুপস্থিতই ছিল। পলাশীর প্রান্তরে বিজিত ইংরেজ সেনাবাহিনীতে ইংরেজ ছিল দুই থেকে আড়াইশো। বাকিসব দেশী ভাড়া করা সেনার ঝাক। সেদিন যেসব সাধারণ বাঙালি দাঁড়িয়ে বিজিত ইংরেজদের কুচকাওয়াজ দেখছিলো, তারা সবাই মিলে স্রেফ পাথর মারলেই ইংরেজ সেনারা পালাবার পথ খুজে পেত না। কিন্তু কেউ একটা টু শব্দ করেনি। কেন? কারণটা অতি সাধারণ। তাদের মধ্যে জাতিস্বত্তা বোধের বিকাশ তখনও হয় নাই। তারা ছিলো কেবলই শোষিত শ্রেণী। তারা দেখেছে কেবল শাসকের বদল হচ্ছে। সিরাজুদ্দৌলার বদলে ইংরেজ। রাজার সাথে রাজার এই যুদ্ধে উলুখাগড়া হয়ে প্রাণ দিতে কেউ রাজি ছিল না। সিরাজুদ্দৌলা বাঙালির মাঝে জাতিয়তাবাদ জাগিয়ে তুলতে পারেননি। পারলে সেদিন ইতিহাস হয়ত ভিন্ন হতো। অবশ্য পারার কথাও না। সিরাজুদ্দৌলা নিজেও বাঙালি ছিলেন না। ছিলেন বাংলা সাথে বিহার এবং উড়িষ্যারও নবাব।
সেই ইংরেজ যাবার কালে আমরা আবার জাতিয়তাবাদের বলে বলিয়ান হলাম। সেটা মুসলিম জাতিয়তাবাদ। জিন্নাহর চুরি করা দ্বিজাতিতত্ত্বের ভিত্তিতে আমরা ভাগ হলাম। এই দ্বিজাতিতত্ত্ব যে কতটা অবাস্তব এবং ভুল সিদ্ধান্ত সেটা ২৪ বছরের মাথায়ই আমরা টের পেলাম। পাকিস্তান থেকে আলাদা হয়ে বাংলাদেশ বানালাম। বঙ্গবন্ধুকে হাজার বছরের শ্রেষ্ঠ বাঙালি এই একটা কারনেই বলা যায়। হাজার বছরে আর কোনও বাঙালি নেতা সমগ্র জাতিকে এক আঙুলি হেলনে একসাথে করতে পারে নাই। বাংলার হিন্দু, বাংলার মুসলিম বাংলার বৌদ্ধ, খ্রিস্টান সবাই এক পরিচয়ে এক জাতিস্বত্তার ছায়ায় এসে লড়াই করলো। পলাশীর প্রান্তরে যারা সেদিন দর্শকের ভূমকায় দাঁড়িয়ে দাঁড়িয়ে কেবল নবাবের পরাজয় দেখেছিল সেই তারাই, সেই সাধারণ মানুষরাই যার যা কিছু ছিল তাই নিয়ে ঝাপিয়ে পড়েছিল একাত্তরে। এক বাঙালি নেতার আদেশে, একটা স্বতন্ত্র বাঙালি ভূখন্ডের দাবিতে, এক হলো বাঙালি জাতি।
একাত্তরে জাতিয়তাবাদের সেই দায়বদ্ধতা এবং আত্মবিশ্বাস বঙ্গবন্ধু সৃষ্টি করতে পেরেছিলেন বাঙালির মাঝে। কিন্তু সেই কমিটমেন্টটাই স্বাধীনতার চার বছরের মাথায় আবার কিভাবে কেন গায়েব হয়ে গেলো!
আজকে বাঙালি তথা আমরা নিজেদেরই নিজেরা প্রতিনিয়ত হতাশ করছি। সেই হতাশা থেকেই অহরহই আমরা শুনি এবং শোনাই, “শ্লার বাঙ্গালীর দেশ প্রেম নাই। থাকলে চুরি করতো না”
গালে হাত দিয়ে আবার ভাবতে বসি, এই সেই বাঙালি না! যারা ৭১ সালে বিশ্বের ৩য় নম্বর সেনা বাহিনীর বিরুদ্ধে যার যা কিছু আছে তাই নিয়ে ঝাপিয়ে পড়েছিল? ত্রিশ লাখ বাঙালি প্রাণ দিয়েছিল কিসের প্রেমে?
“শ্লার বাঙালি, অসভ্য জাতি, শৃঙ্খলা বোধ নাই।”
গালে হাত দিয়ে আবার ভাবতে বসি, এক লাখ ৮০ হাজার ৫১৩ জন মুক্তি যোদ্ধা সশস্ত্র যুদ্ধের পর অস্ত্র জমা দিয়ে শান্ত ভাবে ফিরে গেল কোন বোধ থেকে?
“শ্লার বাঙালি, এক জনের পিছে একজনে লাগে। নিজে বাচলে বাপের নাম। সম্প্রীতি ই নাই।”
গালে হাত দিয়ে আবার ভাবতে বসি এই সেই বাঙালি না! যে যুদ্ধাহত সহযোদ্ধার শরীর মাইল কে মাইল কাধে করে বয়ে নিয়ে এসেছিল হাসপাতালে। কোন প্রীতির জোরে?
“শ্লার হাভাতে বাঙালি, সুবিধা পাইলে এক বিন্দু ছাড়ে না।”
গালে হাত দিয়ে ভাবতে বসি, এই সেই বাঙালি না! যে ভারতীয় শরনার্থি শিবিরে ভাতের থালা হাতে নিয়ে বলে উঠেছিল, “We don't need food, we need arms”, কোণ সুবিধার লোভে?
পরক্ষনেই নিজের ভুলটা নিজের কাছেই ধরা পড়ে৷ আমরা তখন বাঙালি ছিলাম, এখন তো আমরা বাংলাদেশী মুসলমান।
বাংলাদেশী মুসলমানের প্রথম দায়বদ্ধতা "তথাকথিত" বিশ্ব মুসলিম উম্মাহর প্রতি। এর পর কিছু বাকি থাকলে সেটা নিজের দেশের জন্য। আমরা তো আগে মুসলমান তারপরেই না বাঙালি!
নাজমুল হক রাজিব
৮ শ্রাবণ ১৪২৯
(২৩/০৭/২০২২)
Aneek Chakraborty
এক.
তাজউদ্দীন আহমদ- এই নামটার সাথে আমাদের জাতীয় ইতিহাস এমন ভাবে জড়িত যে চাইলেও বাংলাদেশ শব্দটা থেকে তাজউদ্দীন শব্দটাকে আলাদা করা যায় না। এমন একজন নেতাকে জানতে জানতে আরও বুঁদ হয়ে পড়তে ইচ্ছে করে তাঁর কাজের ভেতর। শুধু তাজউদ্দীন আহমেদের গল্প বলতে বলতে একটা পুরো রাত কাটিয়ে দেয়া যায়।
ভুট্টো বলেছিলো-
"আলোচনা বৈঠকে মুজিবকে আমি ভয় পাই না। ইমোশনাল এপ্রোচে মুজিবকে কাবু করা যায়, কিন্তু তার পেছনে ফাইল বগলে চুপচাপ যে নটোরিয়াস লোকটি বসে থাকে তাঁকে কাবু করা শক্ত। দিস তাজউদ্দীন, আই টেল ইউ, হি উইল বি আওয়ার মেইন প্রবলেম।"
আর আমাদের এই ভূমিতে দেশের জন্য কাজ করা প্রত্যেকটা মানুষের ওপর যেই খড়গ নেমে আসে সেই খড়গটা তাজউদ্দীন আহমদের ওপরই পড়েছিলো সবার আগে। সেটা হচ্ছে তাঁকে বারবার নাস্তিক, পারতপক্ষে হিন্দু প্রমাণের চেষ্টা। মুক্তিযুদ্ধের সময় পাকিস্তান সামরিক বাহিনী আর জামায়াতের পক্ষ থেকে লিফলেট ছড়ানো হতো-
"তাজউদ্দীন ভারতে গিয়া হিন্দু হইয়াছেন..."
১৯৭১ এ একজন পাকিস্তানি অফিসার তাজউদ্দীন আহমদের শশুরকে জিজ্ঞেস করেছিলঃ
“ সৈয়দ সাহেব, আপনি ছিলেন আরবি প্রফেসর এবং ইসলাম ধর্ম সম্বন্ধেও আপনার অগাধ জ্ঞান রয়েছে। অথচ আপনার মেয়ের কি না বিয়ে দিলেন এক হিন্দুর সঙ্গে”।
অথচ তাজউদ্দিন আহমদ ছিলেন একজন কোরআনে হাফেজ!!!
যারা মুক্তিযুদ্ধের সময়ের দৈনিক সংগ্রামের লেখা গুলো পড়েছেন তারা ভালো করেই জানেন পুরোটা একাত্তর জুড়ে তাজউদ্দীন আহমেদ কে তারা 'শ্রী তাজউদ্দীন' লিখতো। গোলাম আজম সংগ্রামের সম্পাদকীয় লিখেছিলো;
"বাংলাদেশ বাঙালীদের দ্বারা শাসিত হবে এ মতবাদ শ্রী তাজউদ্দীনের..."
.................................
দুই.
বাংলাদেশের সঙ্গে ভারতের সময়ের পার্থক্য সবসময়ই ছিলো ৩০ মিনিট। মুক্তিযুদ্ধের সময় বাংলাদেশের প্রবাসী সরকার ভারতের মাটিতে থেকে কাজ করত, চলত ভারতের সময়ে। কিন্তু তাজউদ্দীন আহমদ কোনো দিন তাঁর হাতঘড়ির সময় পরিবর্তন করেননি, সেটি চলত বাংলাদেশের সময়ে।
মুক্তিযুদ্ধের নয় মাস পাকিস্তানি দানবেরা এই দেশের মাটিতে ঘাঁটি গেড়ে বসেছিলো। তখন আকাশে শকুন উড়ত, নদীর পানিতে ভেসে বেড়াত ক্ষত-বিক্ষত মৃতদেহ, শুকনো মাটিতে দাউ দাউ করে জ্বলত আগুনের লেলিহান শিখা, বাতাস ভারী হয়ে থাকত স্বজনহারা মানুষের কান্নায়। শুধু বাংলাদেশের সময়টুকু তারা কেড়ে নিতে পারেনি। তাজউদ্দীন আহমদ পরম মমতায় সেই সময়টুকুকে তাঁর হাতঘড়িতে ধরে রেখেছিলেন।
ঘাতকের বুলেট তাজউদ্দীন আহমদের হৎস্পন্দনকে চিরদিনের জন্য থামিয়ে দিয়েছে, কিন্তু তাঁর হাতের ঘড়িতে ধরে রাখা বাংলাদেশের সময়টিকে কোনো দিন থামাতে পারবে না। যত দিন বাংলাদেশ থাকবে, তত দিন তাজউদ্দীন আহমদের ঘড়ি আমাদের হৃদয়ে টিকটিক করে চলতে থাকবে। চলতেই থাকবে।
-মুহম্মদ জাফর ইকবাল
.................................
তিন.
বিশ্বব্যাংকের প্রেসিডেন্ট রবার্ট ম্যাকনামারার সাথে মিটিং-এ বসেছেন তাজউদ্দীন আহমদ। প্রাথমিক আলোচনার পর বিস্তারিত আলোচনার জন্য ম্যাকনামারা জানতে চাইলেন বাংলাদেশের জন্য কোথায় কী ধরনের সাহায্য দরকার।
তাজউদ্দীন আহমদ বললেন,
'আমাদের যা দরকার তা আপনি দিতে পারবেন কি-না আমার সন্দেহ আছে।'
ম্যাকনামারা বললেন,
'মিস্টার মিনিস্টার, আপনি বলুন, আমরা চেষ্টা করব দিতে।'
তখন তাজউদ্দীন আহমদ বললেন,
'মিস্টার ম্যাকনামারা, আমার গরু এবং দড়ি দরকার।
যুদ্ধের সময় গরু সব হারিয়ে গেছে। এখানে-ওখানে চলে গেছে, মরে গেছে।
পাকিস্তান যুদ্ধ চাপিয়ে দিয়েছে, চাষিরা এদিক-সেদিক পালিয়ে গেছে, তখন গরু হারিয়ে গেছে। এখন যুদ্ধ শেষ, চাষি ফিরেছে কিন্তু গরু নাই, তাই চাষ করবে কীভাবে?
কাজেই আমাদের অগ্রাধিকার চাহিদা হলো গরু।'
ম্যাকনামারার চোখ-মুখ লাল হয়ে যাচ্ছে, তাজউদ্দীন আহমদ বলে চলেছেন,
'আর আমাদের সমস্ত দড়ি তো পাকিস্তানিরা নষ্ট করে ফেলেছে,
এখন গরু পেলে গরু বাঁধতে দড়ি প্রয়োজন।
গরু এবং দড়ি প্রয়োজন খুব তাড়াতাড়ি, না হলে সামনে জমিতে চাষ হবে না।'
অস্বস্তিকর এই মিটিং শেষে যখন তাজউদ্দীন আহমেদকে জিজ্ঞেস করা হল, কেন তিনি এরকম করলেন। উনি তখন বললেন,
'কেন?
গরু ছাড়া কি চাষ হয়?
আর এই লোকটাই তো আমেরিকার ডিফেন্স সেক্রেটারি ছিলেন,
আমাদের মুক্তিযুদ্ধকে ধ্বংস করে দিতে চেয়েছে আমেরিকা। আমাদেরকে স্যাবোটাজ করেছে। শেষ পর্যন্ত সপ্তম নৌবহর পাঠিয়েছে আমাদেরকে ধ্বংস করে দিতে। আর তার কাছে সাহায্য চাইবো আমি?'
.........................................
চার.
পাকিস্তানি হানাদার বাহিনীর নৃশংসতায় আগুনে পোড়া নিজের পৈত্রিক ভিটার সামনে এসে দাঁড়ালে সমবেত জনতা বলে ওঠে- আর চিন্তা কি, তাজউদ্দীন ভাইসাবের পোড়া ভিটায় নতুন বাড়ি উঠবে।
তিনি তখন বলেছিলেন-
“যতদিন পর্যন্ত এই বাংলাদেশের ক্ষতিগ্রস্ত মানুষের মাথা গোঁজার ঠাঁই না হবে
ততদিন এই ভিটায় বাড়ি উঠবে না”।
সেই ভিটায় বাড়ি আর ওঠেনি।
.........................................
পাঁচ.
তাজউদ্দীন আহমদ বলেছিলেন-
"আমি দেশের জন্য এমনভাবে কাজ করবো। যেন দেশের ইতিহাস লেখার সময় সবাই এদেশটাকেই খুঁজে পায়; কিন্তু আমাকে হারিয়ে ফেলে..."
শুভ জন্মদিন দুঃখিনী বাংলার তাজ..
।। আরিফ রহমান ...

“… আমার জীবনে সবচেয়ে বড়ো ঘটনা আমার জন্ম নেওয়া। পাঞ্জাবের এক অজ্ঞাত গ্রাম ‘সামরালা’-য় আমার জন্ম। আমার জন্ম-তারিখ নিয়ে যদি কারও আগ্রহ থাকার কথা তিনি আমার মা, দুর্ভাগ্যবসত আজ তিনি বেঁচে নাই। দ্বিতীয় বড়ো ঘটনাটি ঘটে ১৯৩১ সালে, যেবছর আমি পাঞ্জাব বিশ্ববিদ্যালয় থেকে দশম শ্রেণীর পরীক্ষায় পরপর তিন বছর ফেল করার পর উত্তীর্ণ হই। তৃতীয় ঘটনাটি ঘটে ১৯৩৯-এ যখন আমি বিয়ে করি; তবে এটিকে আমি দুর্ঘটনা সেদিনও ভাবিনি, আজও মনে করি না। আরও অনেক ঘটনা ইতিমধ্যে ঘটেছে যা আমাকে কষ্ট দেয়নি, বরং অন্যরা কষ্ট পেয়েছেন।উদাহরণস্বরূপ বলা যায়, আমার কলম তুলে নেওয়া একটি বড়ো ঘটনা, যা “শিষ্ট’ লেখক ও ‘শিষ্ট’ পাঠক উভয়কেই দুখী করেছে।… “ সাদাত হাসান মান্টো-র জীবনে চতুর্থ যে বড়ো ঘটনাটির কথা না করলে তাঁর জীবন ও কর্ম অসম্পূর্ণ থেকে যাবে তা হলো দেশভাগ।
মান্টোকে দেশভাগ ও দাঙ্গার শ্রেষ্ঠ কথাকার বলা হয়। সালমান রুশদি তাঁকে Undisputed master of modern Indian story বলেছেন।
১৯৪৭ এর আগস্ট মাসের মাঝ রাতে ভারতভাগের আঘাত সদ্য স্বাধীন দুই দেশকে থমকে দিল। হাজার বছরে এই ভূখণ্ডের মানুষ যা ভাবেনি তাই হলো। তাদের বাড়ি, প্রতিবেশি, ভাষা, সংস্কৃতি ভিন্নতার পরিচয় হয়ে গেল। দুই কোটি মানুষ এক রাতের ভোরে নিজদেশে পরদেশি হয়ে গেলেন। নিজেদের স্মৃতি, বিশ্বাস আর ভালবাসার তিল তিল করে গড়ে তোলা অর্থ এত আচমকা ধ্বসে পড়ায় মানুষের মাঝের হিংস্রতা, রক্ত আর অমানবিকতা চমকে দিয়েছে বিশেষ করে উর্দু সাহিত্যকে। সা’দাত হাসান মান্টো (১৯১২-১৯৫৫)নিজে তখন তাঁর প্রাণের বোম্বে আর বন্ধুদের হারিয়ে লাহোরের একজন পাড় এলকোহোলিক। বিকেলে গিয়ে হানা দেন পত্রিকার অফিসে – টাকা দাও। পত্রিকার লোকজন কাগজ কলম এগিয়ে দেয়। মান্টো কখনো এক লাইন কখনো দেড় পৃষ্ঠার গল্প লিখে পাঁচ টাকা নিয়ে যান। সেই গল্প তীব্র, নির্মম গা শিউরানো রসিকতায় দেশভাগের দাঙ্গার গল্প। সেইগুলো এক করে বের হয় – সিয়াহ হাশিয়ে (১৯৪৮)নামে, মানে কালো সীমানা। যেমনঃ
দয়া
“আমার চোখের সামনে আমার জওয়ান মেয়েটাকে মেরো না।”
“আচ্ছা ঠিক আছে, লোকটার কথা রাখো। মেয়েটাকে ঐদিকে নিয়ে চল।”
'যে সময়ে আমরা বেঁচে আছি,তার সাথে যদি আপনার পরিচয় না থাকে, আমার গল্পগুলো পড়ুন।আপনি যদি আমার গল্পকে সহ্য না করতে পারেন,তবে বুঝবেন সময়টা অসহনীয়।'
সাদাত হাসান মান্টো নিজের লেখার পরিচয় করিয়ে দেন এভাবেই৷।
'জীবনকে দেখবে না,পাপ করবে না,মৃত্যুর কাছাকাছি যাবে না,দুঃখ অনুভব করবে না - তবে আর কি লিখবে?'
-কৃষণ চন্দরের উদ্দেশ্যে সাদাত হাসান মান্টো
~জেলি~
যে লোকটি পেট্রোল পাম্পের পাশে একটা ঠেলাগাড়িতে বরফ বিক্রি করত, সকাল ছটায় সময় তাকে ছুরি মেরে খুন করা হল। তার দেহটা রাস্তায় পড়ে রইল।
গলে-যাওয়া-বরফ থেকে ফোঁটা ফোঁটা জল তার দেহটার ওপর একটানা পড়ে যেতে লাগল।
সওয়া সাতটার সময় পুলিশ দেহটা সরিয়ে নিয়ে গেল। বরফ এবং রক্ত রাস্তায় রয়ে গেল।
ওই জায়গাটির পাশ দিয়ে একজন মা ও তার ছেলে টাঙায় চড়ে যাচ্ছিল। বাচ্চাটি রাস্তায় জমাট-বাঁধা রক্ত দেখল, মায়ের জামার হাতা টেনে ধরে দৃষ্টি আকর্ষণ করে বলল, “মা- দেখো জেলি!”
- সাদাত হাসান মান্টো’র একটি অনুগল্প।
সাদাত হাসান মান্টো (১৯১২-১৯৫৫) উর্দু ভাষার একজন বিখ্যাত লেখক। এতটাই বিখ্যাত যে, তার পরিচয় নতুন করে দেয়ার কিছুই নেই। মান্টো দেশ পরিচয়ে ভারতীয়, আবার পাকিস্তানিও। মাত্র ৪৩ বছরের সংক্ষিপ্ত জীবনের ২১ বছর লেখালেখির পেছনে উৎসর্গ করেছেন। এর ভেতর কয়েকটি অনুবাদ গ্রন্থ, ২২টি ছোটগল্পের বই, একটি উপন্যাস, তিনটি প্রবন্ধ গ্রন্থ, দুটি স্মৃতিকথা, কয়েকটি বেতার নাটক ও বেশকিছু চিত্রনাট্য লিখেছেন। পাক-ভারতের বিখ্যাত উর্দু কবি মির্জা গালিবের জীবনকাহিনী নিয়ে সোহরাব মোদির পরিচালিত ছবি ‘মির্জা গালিব’-এর চিত্রনাট্যও মান্টোর লেখা। ‘আটদিন’ নামক ছবিতে মান্টো নিজে অভিনয়ও করেছেন।
১৯১২ সালে জালিয়ানওয়ালাবাগের শহর অমৃতসরে যে মান্টোর জন্ম, তিনি জীবিকার টানে বোম্বেতে (মুম্বাই) এসে থিতু হোন ১৯৩৬ সালে। তারপর এ শহর তার এতটাই আপন হয়ে উঠে যে, নিজেই বলতেন, ‘মে চালতা ফিরতা বম্বাই হু,’ মানে আমি ভ্রাম্যমাণ বোম্বাই শহর। কিন্তু সাতচল্লিশের দেশভাগের কারণে আর সবার মতো তাকেও প্রিয় শহর মুম্বাই থেকে ছিটকে পড়তে হয়। ভয়াবহ হিন্দু-মুসলিম দাঙ্গা, ১৯৪৭-এর দেশভাগ তাকে মারাত্মকভাবে আক্রান্ত করে। সে সময় মান্টো মুম্বাইয়ের সিনেমাজগতে চাকরি করতেন। দাঙ্গা আর দেশভাগের কারণে সেখান থেকে চাকরিহারা হয়ে সব হারানোর বেদনা নিয়ে ১৯৪৮ সালের জানুয়ারিতে করাচি হয়ে লাহোরে চলে আসতে হয় তাকে। সেখানে আগে থেকে থাকা স্ত্রী সাফিয়া ও তিন মেয়ের সঙ্গে মিলিত হন মান্টো, ভারতের সবচেয়ে খ্যাতিমান উর্দু ছোটগল্পকার। পেছনে পড়ে থাকে আপন পিতা-মাতা ও একমাত্র পুত্র আরিফের কবর। খণ্ডিত হয়ে পড়েন মান্টো, দক্ষিণ এশিয়ার শক্তিমান এক গল্পকার।
মান্টো, জীবদ্দশায় ভারতে তিনবার ও পাকিস্তানে তিনবার গল্প লেখার জন্য অশ্লীলতার অভিযোগে আটক হন। আদালতে দাঁড়িয়ে বলেন, ‘আপনাদের কাছে আমার গল্প যদি নোংরা মনে হয় তাহলে এই সমাজও নোংরা। আমি আমার গল্পগুলোতে শুধু সত্যটাই বলতে চাই।’
অনেক বিজ্ঞজনেরা তাঁকে লরেন্স, মোঁফাসা বা বালঝাঁকের সাথে তুলনা করলেও মান্টো ঘটনা ও ইতিহাসের মধ্য দিয়ে গিয়ে মানুষের মূল্যবোধের যে সম্প্রসারণ করেন তাতে, তাকে তার অবস্থান অন্য কোন জায়গায় তুলে ধরে।
আমরা সে ভাবে তাঁকে পড়লামই না অথচ সাদাত হাসান মান্টো কেবল দেশভাগের শ্রেষ্ঠ কাহিনিকার নন,এই উপমহাদেশের জীবনে তিনি আজও ভয়ানক ভাবে প্রাসঙ্গিক।
চোখের উপড়ের ভ্রু জোড়া কুঁচকে যেতেই পারে। সাদাত হাসান মান্টো-কে উপমহাদেশের দাঙ্গা ও দেশভাগের শ্রেষ্ঠ কথাকার বললে এত দিনে মনে হয় কেউ আর আপত্তি করবে না। দেশভাগের যন্ত্রণা, ছিন্নমূল মানুষের হাহাকার, দাঙ্গার আতঙ্ক, সাম্প্রদায়িকতার বিষাক্ত বিদ্বেষ এত নিপুণ দরদে আর কে-ই বা চিত্রিত করেছেন?
সাদাত হাসান মান্টো-কে উপমহাদেশের দাঙ্গা ও দেশভাগের শ্রেষ্ঠ কথাকার বললে এত দিনে মনে হয় কেউ আর আপত্তি করবে না। দেশভাগের যন্ত্রণা, ছিন্নমূল মানুষের হাহাকার, দাঙ্গার আতঙ্ক, সাম্প্রদায়িকতার বিষাক্ত বিদ্বেষ এত নিপুণ দরদে আর কে-ই বা চিত্রিত করেছেন? দুর্ভাগ্য আমাদের, মান্টোর অধিকাংশ রচনাই উর্দুতে, আর সেকুলার ভারত শত্রুরাষ্ট্র পাকিস্তানের এই জাতীয় ভাষার চর্চাকে সর্বতোভাবে নিরুৎসাহিত করেছে। তাই ইংরাজি অনুবাদে, ইংরাজি-শিক্ষিত সাহিত্যপাঠকের সংকীর্ণ গণ্ডির বাইরে মান্টো সে ভাবে চর্চিত হলেন না।
চূড়ান্ত বাস্তবতা ছাড়াও কালো কৌতুকময়, রম্যগল্প, মেলো ড্রামা, পট-পরিবর্তনসহ বিচিত্র চিত্র ও ঘটনার সন্মুখীন হয়ে মানুষকে অন্য এক দিক উন্মোচনের নিশানা দেন সাদাত হাসান মান্টো। যুদ্ধ, বিভাজন, ভাঙ্গা-গড়ার পৃথিবীতে জীবনকে লেখার মধ্য দিয়ে দেখে ও রেখে যাবার পন্থা অবলম্বন করে গেছেন সারা জীবন।
ভালবাসার কাঙাল সেই মানুষটি যিনি জাতপাত-ভাষা-ধর্মের বা দেশকালের বিভেদ মানতেন না। তাঁর আত্মার সঙ্গী ‘টোবা টেক সিং’ নামের পাগল চরিত্রটি। ধর্মের ভিত্তিতে বুড়োখোকাদের ভারত-পাকিস্তান ভাগ করা মেনে নিতে না পেরে এক কাল্পনিক সীমান্তরেখার দু’পাশে হাত-পা ছড়িয়ে মরে যায়। দাঙ্গায় খুন ও লুটপাটে মেতে ওঠা ইশর সিং নিজের অজান্তে মৃতের সঙ্গে সঙ্গম করে। নিজেও ‘ঠান্ডা গোস্ত’ হয়ে যায় পরে। আর হাড় হিম করা ‘খোল দো’ গল্পে লাগাতার গণধর্ষণের শিকার অর্ধচেতন কিশোরী, কোনও পুরুষ এমনকী ডাক্তার সামনে এলেও দম দেওয়া পুতুলের মতো হাতড়ে সালোয়ারের গিঁট খুলতে চেষ্টা করে।
রাষ্ট্র, ধর্মবাদী থেকে প্রগতিশীল, সবাই একযোগে মান্টোকে খারিজ করে দিলেও গল্পকার হিসেবে তিনি জানতেন তাঁর স্থান কোন সুউচ্চ আসনে অবস্থিত। মৃত্যুর এক বছর নিজের এপিটাফে তিনি বলে গেছেন, ‘এখানে সমাধিতলে শুয়ে আছে মান্টো এবং তাঁর বুকে সমাহিত হয়ে আছে গল্প বলার সব কৌশল আর রহস্য।’ কখনও ফতোয়া এসেছে, অশ্লীলতার জন্য মামলা হয়েছে ছয় বার। বন্ধুরা মুখ ফিরিয়ে নিয়েছে। কিন্তু চারপাশে বয়ে চলা জীবনের প্রতি আকর্ষণ আর মান্টোর কলম কেউ থামাতে পারেনি।
এ সবের মধ্যে তিনি ভারত ভাগের ইতিহাসের সাক্ষী হয়ে আজও শুনিয়ে যাচ্ছেন রক্ত হিম করা সব গল্প। গল্পগুলো শোনাচ্ছেন এই উপমহাদেশে, যেখানে ইতিহাসে হিসাব করে অবহেলা করা হয়, যে দেশে গুলিতে বর্তমানের শাসন অনুযায়ী অতীতও পাল্টে যায়। এই ইতিহাস প্রকল্পের সামনে মান্টো একা চ্যালেঞ্জ হয়ে দাঁড়িয়ে রয়েছেন। বেঁচে থাকতে তিনি যেমন অনেকের অস্বস্তির কারণ ছিলেন, মরে গিয়েও তাঁর ঝাঁজ এতটুকু কমেনি। দেশের কর্তাদের 'খোয়াইশ' অনুযায়ী বদলে যাওয়া ইতিহাসের নগ্ন-বাস্তব পাঠ নিতে হলে মান্টো ছাড়া গতি নেই। বিশেষ করে, যে ইতিহাস এমন অস্বস্তিকর, অনিশ্চিত আর বিপজ্জনক ভবিষ্যৎ তৈরি করেছে। মান্টো নিজেও সে কথা জানতেন।
একটা গল্পে বলেন, ‘মুসলমানরা স্যার গঙ্গারামের পাথরের মূর্তিতে জুতার মালা দিয়ে হিন্দু এলাকায় অগ্নিসংযোগ ও ভাংচুর চালানোর সময় পুলিশের সাথে সংঘর্ষে আহত হয়ে স্যার গঙ্গারাম হাসপাতালেই ভর্তি হয়।’
‘ঠাণ্ডা গোস্ত’ গল্পে দেখি, দেশভাগের সময়কার দাঙ্গায় মুসলমানের রক্তে হাত রাঙানো শিখ যুবক ঈশ্বর সিং ঘরে ফিরে কিছুতেই প্রেমিকার সঙ্গে সঙ্গম করতে পারছে না। প্রেমিকার সন্দেহ, তার মানুষটি নিশ্চয়ই অন্য কোন নারীসঙ্গে মজেছে। রাগে দুঃখে ক্ষোভে প্রেমিকা ঈশ্বর সিংকে ছুড়ি দিয়ে ক্ষতবিক্ষত করে। মুমূর্ষু ঈশ্বর স্বীকার করে, সে এক অচেতন মুসলিম বালিকাকে ধর্ষণের চেষ্টা করেছিল, কিন্তু ক্রমশ বুঝতে পারে আসলে সে বালিকাটির মৃতদেহের সঙ্গে…’
‘দ্বিজাতিতত্ত্ব’র মতো গল্প, যাতে প্রতিবেশী হিন্দু বালিকা শারদার প্রেমে পড়া মুসলিম কিশোর মুখতার ‘প্রেমের ধর্মের কাছে আর সব ধর্মই তুচ্ছ’ ঘোষণা করেও বিয়ের জন্য প্রেমিকাকে ইসলাম গ্রহণে চাপ দেয়। শারদা যখন পাল্টা তাঁকে হিন্দু হতে বলে, তখনই মুখতার ইসলামের উৎকর্ষ আর হিন্দুত্বের অপকর্ষ নিয়ে বক্তৃতা দিয়ে ‘বুকের মধ্যে ইসলাম গুঁজে নিয়ে’ শারদার বন্ধ দরজা থেকে ফিরে আসে।’
গল্প ‘ফিরে আসা’, যাতে দাঙ্গায় স্ত্রী-হারানো সিরাজুদ্দিন তার মেয়ে সাকিনাকে উদ্ধার করতে মুসলিম স্বেচ্ছাসেবকদের নিয়োগ করেন। কিছু দিন পর স্ট্রেচারে-শোয়া অর্ধচেতন মেয়েকে ডাক্তারের চেম্বারে নিয়ে যেতে দেখে ফিরে-পাওয়ার আনন্দে সিরাজুদ্দিন পিছু-পিছু ঢোকেন। ডাক্তার তাঁকে ঘরে আলো আসার জানলা দেখিয়ে বলেন, ‘খুলে দাও’। অর্ধচেতন সাকিনা তৎক্ষণাৎ নিজের সালোয়ারের দড়ি আলগা করে নামিয়ে দু’পা ফাঁক করে দেয়। এত অসংখ্য বার সে বিধর্মী হিন্দু ও স্বধর্মী মুসলিমদের দ্বারা ধর্ষিত, যে ‘খুলে দাও’ উচ্চারণে সঙ্গে সঙ্গে অবলীলায় আপনা আপনিই তার হাত সালোয়ারের দড়িতে চলে যায়।’
বিশ বৎসর বয়সে ‘বিপ্লবী’ নামে একটা গল্প লিখেছিলেন মান্টো। গল্পের সংক্ষিপ্ত বর্ণনা এরকম: সলিম কলেজের পড়া ফেলে গভীর মনযোগে দেশি বিদেশি সাহিত্য পাঠ করে। তার ঘরের সিনেমার পোস্টার ও সাজসজ্জাগুলো একে একে ছুঁড়ে ফেলে দেয়। শুধু শুকনো তক্তপোশের উপর বসে পড়ে ও লেখে। তার বন্ধু আব্বাস এ পরিবর্তনের কারণ জিজ্ঞাস করলে সলিম উত্তর দেয় সে বিপ্লবী। তার কাছে বিপ্লব মানে শহরের মোড়ে বোম ফুটানো নয় কিংবা সরকার উৎখাত নয় বরং সমাজে মিথ্যা, জোচ্চুরি, কপটতা, শোষণের অবসান। এসব কথা সে বাজারে চেঁচিয়ে বলতে থাকে। তার মনে হয়, শোষিতের আর্তনাদের তীব্রতায় হয়তো শহরটিই পুড়ে ছারখার হয়ে যাবে। শোষকের এই বিলাস অসহনীয়। সে নিজেকে ভাবে কোন এক পতিতার পেটের দায়ে পেটে ধারণ করা অবৈধ সন্তান। একদিন তাকে পাগলা গারদে পোড়ে সমাজের লোকজন।
মান্টো ১৯৫১-৫২ সালে দুইবার পাগলা গারদে ছিলেন।
মান্টোর ‘কালো সালোয়ার’ গল্পটি অশ্লীলতার দায়ে অভিযুক্ত। যে গল্প মানবিকভাবে একজন পতিতার জীবনের-দুঃখ কষ্ট তুলে ধরেছে। সেই গল্প প্রসঙ্গে মান্টো লিখেছেন— ‘তারা ফেরেস্তার হাতে পুষ্পবৃষ্টি কামনা করে না। মৃত্যুর পর পাড়া-প্রতিবেশীরা পতিতাদের জানাজায় সহযোগিতা করে না, বা কেউ দুটি গোর একত্রীকরণের ইচ্ছা প্রকাশ করে না। পতিতারা স্বয়ং একটি লাশ, যাদের সমাজ কাঁধে নিয়ে বেড়াচ্ছে। যেহেতু এই লাশ দাফন করা হয় না, তাই তাদের নিয়ে বিতর্ক অব্যাহত রয়েছে। পতিতা নামক এই লাশ বিকৃত, গলিত, দুর্গন্ধযুক্ত, বীভৎস সত্য; কিন্তু তার মুখ দেখতে আপত্তি কি? পতিতারা কি আমাদের কেউ নয়; ওরা কি আমাদের আত্মীয নয়! আমি তাই মাঝে মাঝে কফিন সরিয়ে এই লাশের মুখ দেখি এবং অন্যদেরও দেখাতে থাকি’।
যে মান্টো বোম্বাই শহরে বোহেমিয়ান দিনযাপন করেছেন, সিনেমা দুনিয়ায় ওতোপ্রতো জড়িয়েছিলেন চিত্রনাট্য রচনায়, ঘুরে বেড়িয়েছেন মাতাল-বেশ্যাদের ডেরায়, তাঁকে কেন তিনি ভারত ছাড়তে হল? কারণ বোম্বাইতেও সেদিনও প্রশ্ন উঠেছিল মান্টো তুমি কোন দিকে হিন্দু না মুসলমান? সেদিনও ধর্মনিরপেক্ষ সাংবিধানিক শপথের আড়াল থেকে উঁকি দিয়েছিল মুসলিমদের একঘরে করার, তাড়িয়ে দেওয়ার, কাজ না দেওয়ার প্রচ্ছন্ন হুমকি এবং চক্রান্ত।
মান্টো ব্রিটিশ আমলে ‘বু’, ‘কাল সালোয়ার’ প্রভৃতি গল্পের জন্য যেমন কাঠগড়ায় দাঁড়িয়েছিলেন তেমনি পাকিস্তান আমলেও ‘ঠান্ডা গোশত’, ‘খুলে দাও’, ‘উপর, নিচে ও মাঝে’ গল্পগুলির জন্য দেশের মূল্যবোধের বিরোধী হিসেবে অভিযুক্ত হন। দুই আমলেই আইনের ধারা ২৯২। ব্রিটিশ আমলে অশ্লীলতা ব্রিটিশ রাজের বিরুদ্ধে আর পাকিস্তান আমলে অশ্লীলতা পাকিস্তান সরকারের বিরুদ্ধে।
ব্রিটিশ আমলে রনধির সমাজের নিচু শ্রেণির মেয়ের সাথে শুয়ে শুয়ে ম্যাজিস্ট্রেটের মেয়ের গায়ের সুবাসে সাড়া দেয় না (‘বু’)। আবার দেশভাগের কোলাহলে সিংজী মৃত মুসলমান মেয়ের লাশকে ধর্ষণ করতে পারে না, ঘটনার বিহ্বলতায় কামবতী স্ত্রীর পাশে ঠান্ডা গোশত হয়ে পড়ে রয় (‘ঠান্ডা গোশত’)।
মূল্যবোধের কোন পরিবর্তন রাষ্ট্রকে ছুঁতে পারে না। আর মান্টো সমাজের বুকে লাশের বোঝার মত চেপে থাকা পতিত নারীদের কথা লিখেন বলে অশ্লীলতার দায়ে অভিযুক্ত হন। কিন্তু সেই সমাজেই শহুরে বাবু রাতের অন্ধকারে পতিতালয়ে যায়, সৌগন্ধির গায়ের গন্ধে তার বমি আসে, কুকুরের মত দূর দূর করে তাড়িয়ে দেয় (‘অপমান’)। অথবা, পাকিস্তানের স্বেচ্ছাসেবী সাত দেশপ্রেমিক যুবক হারিয়ে যাওয়া মেয়েটিকে খুঁজে দেবার কথা দিয়ে পাওয়া মাত্রই গণধর্ষণ করে (‘খুলে দাও’)।
অপমানিত সৌগন্ধি শেষ রাতে ঘুমাতে যায় ঘায়ে ধরা কুকুরটিকে বুকে জড়িয়ে। মান্টো সমাজের পতিতা, বেশ্যার দালাল, পকেটমার, টোঙ্গাওয়ালাদের এমনিভাবে বুকে জড়িয়ে গল্প বলেছেন সারাটি জীবন। এর মাঝেই তার ব্যঙ্গ, রস, শৈলী অথবা নান্দনিকতা। কৃষণ চন্দর মান্টোর সাথে আড্ডার স্মৃতি নিয়ে বলেছিলেন, আপনি যদি জিন্নাহ বা গান্ধির প্রশংসা করেন তাহলে সে পাড়ার মুচির ব্যক্তিত্বের মহিমা গাইবে।
এমন গল্পকারকে পাকিস্তানই বা কী করে হজম করবে? ১৯৫০ সালে মান্টো স্বভাবসিদ্ধ বিদ্রুপে লেখেন, ‘একদিন হয়তো পাকিস্তানের সরকার আমার কফিনে একটা মেডেলও পরিয়ে দেবে। সেটাই হবে আমার চরম অপমান।’
পাকিস্তানের জন্মের ৬৫ বছর উপলক্ষে এই ত সেদিন অগস্টে পাক সরকার ঠিক সেটাই করেছে। সাদাত হাসান মান্টোকে তারা ‘নিশান-এ-ইমতিয়াজ’ উপাধিতে ভূষিত করেছে!
সাদাত হাসান মান্টো তাঁর ‘এপিটাফ’ এ লিখে গিয়েছিলেন, ‘এই সমাধিতে টন-টন মাটির তলায় শুয়ে আছে সেই ছোটগল্পকার, যে ভাবছে, তাঁদের দু’জনের মধ্যে মহত্তর ছোটগল্পকার কে : ঈশ্বর না কি সে নিজে ?'
মৌলবাদীদের হামলার ভয়ে মান্টোর পরিবার তাঁর সমাধিতে এটা খোদাই করার সাহস পায়নি।
১৯৫৫ সালের ১৮ জানুয়ারি। আগেরদিন এক বীভৎস গল্প শুনে সারাদিন মদ খেয়ে কাটিয়েছেন মান্টো। ভারত থেকে আসা মা ও মেয়েকে ধর্ষণ করে তীব্র শীতের রাতে ফেলে রেখে যায় প্রিয় পাকিস্তানের সভ্য এক দল নাগরিক। তীব্র শীতে মৃত্যু ঘটে মা ও মেয়ে দুজনেরই। কিছু একটা লিখতে হবে এই ঘটনার প্রতিবাদে। সকাল দশটার দিকে হঠাৎ তীব্র খিচুনি শুরু হয়। হাসপাতালে নেওয়ার জন্য অ্যাম্বুলেন্স আসে। দরজায় অ্যাম্বুলেন্স দাড়িয়ে, ব্যথায় কোঁকড়ানো, তবু একটু মদ চাইলেন। তার মুখে এক চামচ হুইস্কি ঢেলে দেওয়া হয়। এক বিন্দু অতি কষ্টে গলার ভিতর প্রবেশ করেছে। অবশিষ্ট মদ মুখের বাইরে পড়ে যায়। হাসপাতালে পৌঁছানোর আগেই মান্টো অ্যাম্বুলেন্সে মারা যান। গল্পটা আর লেখা হয় না। ৪২ বছরের এক চামচ জীবন ফুরিয়ে যায়।
এ কথা স্বীকার করতেই হবে, নিজে বড় মাপের সাহিত্যিক হয়েও শুরু থেকেই মান্টোর লেখালিখির অন্যতম বড় সমঝদার ও পৃষ্ঠপোষক ছিলেন ইসমত চুঘতাই। দুজনেই আজীবন লড়ে গিয়েছেন প্রচলিত সমাজের রক্ষণশীল কাঠামোর বিরুদ্ধে, বিধিনিষেধের বিরুদ্ধে। বাইরে বাইরে যতই ঝগড়া মনকষাকষি থাকুক না কেন, বোধ আর বোধির পথে তাঁরা অনেকাংশেই ছিলেন একে অন্যের পরিপূরক।
মান্টোর ভালোবাসার বম্বের সিনেমা জগৎ, তাঁর বন্ধু আর চেনা মুখগুলো সহসা অচেনা হয়ে যাওয়ার শহর ছেড়ে তিনি যেন নিজেকেই হারিয়ে ফেলেছিলেন লাহোরে। মান্টো তত দিনে প্রগতিশীল ঘরানা থেকে ধর্মীয় নেতা, রাষ্ট্র, সবার চক্ষুশূল। সংসার চালানোর টাকা নেই, সন্তান প্রতিপালনের জন্য হাত পাতছেন যার তার কাছে। প্রিয় বন্ধু ইসমত চুঘতাইয়ের কাছে একটি চিঠিতে মান্টো লেখেন, 'কোনও ভাবে আমাকে উদ্ধার করে নিয়ে যাও, এখানে আমার দম বন্ধ হয়ে আসে।' চুঘতাই আর মান্টো’কে নিয়ে গুঞ্জন, ফিসফিস, হাসাহাসি, কথা চালাচালি কম হয়নি সে সময়। শুধু সাধারণ মানুষ বা পাঠকরাই নয়, লেখক-কবি, তথাকথিত প্রগতিশীলরা সে রসিকতায় সমানভাবে অংশ নিয়েছিলেন সেই রসাল গুজবে। শোনা যায় হায়দ্রাবাদে প্রগতিশীল লেখকদের একটি সম্মেলনে উপস্থিত মহিলাদের অনেকেই ইসমত চুঘতাই’কে প্রশ্ন করেছিলেন, মান্টোকে এখনও তিনি বিয়ে করছেন না কেন? তবে এ সবে কোনও দিন আমল দেননি ইসমত। আজ থেকে ৭০ বছর আগে এমন কলিজা খুব কম মানুষেরই ছিল। বিশেষ করে তিনি যদি মহিলা হন, তা হলে তো কথাই নেই।
মদের প্রতি আকর্ষণ ছিল আগেও। পরবাসে গিয়ে বন্ধু আর সহায়হীন হয়ে তা নেশায় পরিণত হল মান্টোর। একমাত্র অবলম্বন পত্রিকায় লিখে রোজগার। ইংরেজ সরকারের আমল থেকে অশ্লীলতার অভিযোগে চলা মামলা নতুন দেশের সরকার উঠিয়ে নেয়নি। আমৃত্যু সেই বোঝা তাঁকে বইতে হয়েছে। তাঁর লেখা ছাপতে পত্রিকার সম্পাদক ভয় পেতেন। কে জানে, কখন পত্রিকা বন্ধের ফতোয়া জারি হয়!
১৯৪৮ সালে সপরিবারে পাকিস্তানে পত্তনের পর সাত বছরের মাথায় মাত্র তেতাল্লিশ বছর বয়সে মারা যান।
দোলনাসূত্রে ইন্ডিয়ান, কবরসূত্রে পাকিস্তানি, আর রক্তসূত্রে কাশ্মীরি। শুয়ে আছেন নোম্যান্সল্যান্ডে। হিন্দুস্তান বা পাকিস্তান নয়, আকাশগঙ্গার দিকে তাকিয়ে।
রাত জেগে উর্দু হরফে তিনি লিখে যান। ঘন্টা বাজাতে থাকেন উপমহাদেশ নামের নিরন্তর পাগলাগারদে। ছুটতে থাকেন সিনেমাপাড়ায়। রটিয়ে দিতে থাকেন রক্তের দৃশ্যকাব্য তারায় তারায়। বিষণ্ণ চোখে দেখতে থাকেন অমৃতসর থেকে লাহোর। গলিতে গলিতে তখন লালপতাকার মিছিল, “লাখো ইনসান ভুখা হ্যাঁয় / ইয়ে আজাদি ঝুটা হ্যাঁয়!”
ভালোবাসার একটি ডাকনাম আছে… মান্টো, সাদাত হাসান।
প্রাতিষ্ঠানিক শিক্ষার প্রতি তাঁর আগ্রহ ছিল না, বেশিদূর অগ্রসরও হতে পারেননি। খুব অবাক হতে হয় উর্দু সাহিত্যের সেরা কথাশিল্পী সাদাত হোসেন মান্টো উর্দুতেই তিনবার ফেল মেরেছিলেন, চতুর্থবারে কোনোমতে ম্যাট্রিক পাশ করেছিলেন। অথচ খুব খারাপ ছাত্র হওয়া সত্ত্বেও কলেজ পত্রিকার সম্পাদনার দায়িত্ব সর্বসম্মতিক্রমে তিনিই পেয়েছিলেন। আবার সেই খারাপ ছাত্রটি আলিগড় বিশ্ববিদ্যালয়ে পড়ার সময় যক্ষ্মায় আক্রান্ত হলে তাঁকে বিতাড়িত করা হয় বিশ্ববিদ্যালয় থেকে।
পড়াশোনার পাট চুকিয়ে ১৯৩৬-এ চলে আসেন বম্বেতে। সাংবাদিক হিসেবে কর্মজীবন শুরু, জড়িয়ে পড়েন বলিউডে চিত্রনাট্য লেখার কাজে। মাঝে অল ইন্ডিয়া রেডিয়ো-র চাকরি নিয়ে আসেন দিল্লিতে, কিন্তু ঊর্ধ্বতন কর্তার সঙ্গে বনিবনা না-হওয়ায়, এক বছরের মাথায় আবার ফিরে আসেন বম্বেতে। দুই দফায় (১৯৩৬-৪১ এবং ১৯৪২-৪৮) এগারো বছর বম্বেতে ছিলেন এবং এটাই ছিল তাঁর জীবনের সেরা সময়। ‘মহম্মদ ভাই’, ‘বাবু গোপীনাথ’, ‘বু’, ‘১০০ ক্যান্ডেল পাওয়ার কা বাল্ব’ এবং ‘মোজেল’-এর মতো গল্পগুলো এই সময়ের ফসল। পার্টিশনের পর ১৯৪৮-এ চলে যান পাকিস্তানে, থিতু হন লাহোরে এবং জীবনের শেষ সাতটি বছর সেখানেই কাটে। পাকিস্তানে তাঁর জীবন সুখের হয়নি; স্বপ্নভঙ্গের যন্ত্রণা,হতাশা, চরম দারিদ্র্য ও বঞ্চনা ছিল তাঁর শেষ কয়েক বছরের সঙ্গী। তাঁকে অভিযোগ করতে শোনা যায়, পাকিস্তানে তিনি তাঁর প্রাপ্য সম্মান পাননি। প্রিয় শহর বম্বে ছাড়ার দুঃখ আমৃত্যু তাঁর পিছু তাড়া করে ফিরেছে। তিনি নিজেকে বলতেন ‘বম্বের চলমান ভাষ্যকার’। নতুন পরিবেশের সঙ্গে তিনি মানিয়ে নিতে পারেননি। মৃত্যুর আগে তিনি আবার ভারতে, প্রিয় শহর বম্বেতে, ফিরে আসতে চেয়েছিলেন, কিন্তু জীবনের অনেক ইচ্ছার মতো এটিও অপূর্ণ থেকে যায়। তবে পাকিস্তানে জীবনের সাত বছরে তিনি ‘টোবা টেক সিং’, ‘ঠান্ডা গোস্ত’, খোল দো’ ও ‘কালি সালওয়ার’-র মতো বিখ্যাত গল্পগুলো লিখে যান। ১৯৫৫ সালে মাত্র ৪৩ বছর বয়সে সিরোসিস অফ লিভারে তিনি মারা যান।
আজ ধর্মীয় হানাহানিতে বার বার যে ভাবে রক্তাক্ত হয়েছে উপমহাদেশের কয়েকটি দেশ, তার বীজ যে ওই কাঁটাতারের বেড়ার কাঁটা ফল, তা মান্টো বিলক্ষণ বুঝেছিলেন। তাই আজ বেশি করে মান্টোকে প্রয়োজন। দেশভাগের জ্বলন্ত-রক্তাক্ত জবানি, যা তিনি লিপিবদ্ধ করে গিয়েছেন, তা আরও বেশি করে পড়া প্রয়োজন, শুধুমাত্র এটা বোঝার জন্য, সব মানুষের মধ্যে হিংস্র জানোয়ার লুকিয়ে থাকে। সুযোগ পেলেই দাঁত-নখ বেরিয়ে আসে। সেখানে জাত-ধর্ম-ভাষা-দেশ এগুলো কিছুই বিবেচ্য নয়। মানুষ তখন আর মানুষ থাকে না। মান এবং হুঁশ দুটোই কাটা লাশ থেকে চুঁইয়ে পড়া রক্তের সঙ্গে পথের ধুলোয় মিশে যায়।
আজ ১৮ ই জানুয়ারি৷ দক্ষিণ এশিয়ার শ্রেষ্ঠ গল্পকার সাদাত হাসান মান্টোর ৬৭তম প্রয়াণদিবস৷ মান্টোকে শ্রদ্ধা।

দিল্লীর ইলাসট্রেটেড উইকলি অফ ইন্ডিয়া পত্রিকা
“হোয়াই আই এম এ হিন্দু?” (কেন আমি হিন্দু) বিষয়ক সংখ্যার অংশ হিসেবে ব্রাহ্ম সন্তান সত্যজিৎ রায়ের সাক্ষাৎকার নেয়।
সত্যজিৎ রায় উত্তর দিয়েছিলেন -
“ আমি জানিনা আমি হিন্দু কি না, আমি জানি আমি বাঙালী।”
"যে জিনিস মানুষে মানুষে বিভেদ সৃষ্টি করে তাকে আমি মানি না! ধর্ম এটা করে আর অর্গানাইজড ধর্ম তো করেই।"
~ আগন্তুক
সত্যজিত রায়
১৯২১ সালের ২ রা মে বিখ্যাত রায় পরিবারে জন্ম নেন বাংলা তথা বিশ্ব চলচিত্রের কিংবদন্তি সত্যজিৎ রায়। মাত্র আড়াই বছর বয়সে পিতা সুকুমার রায়কে হারানো সত্যজিৎ কে তাঁর মাতা সুপ্রভা দেবী নিজের আদর্শে বড় করে তোলেন। তিনি কলকাতা বিশ্ববিদ্যালয়ে পড়াশোনা করেন, পরবর্তী কালে রবীন্দ্রনাথের শান্তিনিকেতনে শিল্পকলার পাঠ নিতে যান। বিদেশী শিল্পকলায় মুগ্ধ সত্যজিৎ শান্তিনিকেতনে প্রথমবার ভারতীয় শিল্পকলার সান্নিধ্যে আসেন। শহুরে জীবনে অভ্যস্ত সত্যজিৎ শান্তিনিকেতনের চারপাশের গ্রাম্য মানুষের জীবনের সংস্পর্শে আসেন ও ধীরে ধীরে ভারতীয় শিল্পের গুনগ্রাহী হয়ে পড়েন। শিক্ষক বিনোদবিহারী মুখার্জী তাঁর জীবনে গভীর ছাপ ফেলেন। ১৯৭২ সালে তিনি তাঁর শিক্ষকের জীবন নিয়ে "The Inner Eye" নামের একটি তথ্যচিত্রও বানান।
১৯৬৫ সালের দিকে বাংলা মদ খাওয়া ধরলেন ঋত্বিক ঘটক এমনকি গোসল ও অনিয়মিত । তাঁর এমন জীবনযাত্রায় ফলে তার স্ত্রী অতিষ্ঠ হয়ে বাবার বাড়ি চলে যান ।
এক রাতে ঋত্বিক বাড়ি ফিরছেন , ঠিক হেঁটে ফেরার অবস্থায় নেই তখন । নেমে যাওয়ার সময় ড্রাইভার ভাড়া চাইল ।
আমার কাছে ভাড়া নেই। তুমি এক কাজ করো , এখান থেকে ১/১ বিসপ লেফ্রয় রোডে চলে যাও । সেখানে গিয়ে যে লোকটা দরজা খুলবে তার কাছে বলবে ঋত্বিক ঘটকের কাছে টাকা ছিল না , সে ট্যাক্সি করে ফিরেছে বাড়ি । ও টাকা দিয়ে দিবে ।
সেই দীর্ঘকায় লোকটি যা শোনা যায় , সেবার , বারবার তার ভাড়া মিটিয়েছেন । ঋত্বিক তাকে উত্যক্ত করতেন , কিন্তু সেই ভদ্রলোক মুক্তকণ্ঠে স্বীকার করতেন , ভারতবর্ষে ঠিকঠাক ক্যামেরা বসাতে জানে সেই মাতাল লোকটিই । অবশ্য যোগ করতেন , আমিও কিছুটা জানি। লোকটি আর কেউ নন! আমাদের সত্যজিৎ রায়।
যোগ্যকে সম্মান করার এমন নিদর্শন বড্ড বিরল!
প্লেনের ভেঙে পড়া ধ্বংসাবশেষ পেরিয়ে যে মেয়েটি হাঁটছিল; বিশ্বযুদ্ধ পরবর্তী শ্মশানের থমথমে শান্তিতে সে রচনা করছিল এক অসহায়তার আখ্যান। যে অসহায়তা লড়াইতে পরিণত হয় না, শুধু বঁটির ধারালো আঘাতে খানিক রক্ত ছিটকে পড়ে সভ্যতার ওপর! সীতা, অর্থাৎ সেই মেয়েটিকে বীভৎস মজার শহর উপহার দেয় মর্মান্তিক আত্মহনন। আর আরতিকে সেই শহরই ফিরিয়ে দেয় কাঠিন্য, প্রত্যাখ্যান, পারিবারিক নিগড়।
সত্যজিৎ রায় নির্দেশিত ‘মহানগর’- এভাবেই বলেছেন জীবন আর নগরের কথা।
"আমি অনুভব করি যে নায়কের ছাঁচে থাকা মানুষের তুলনায় রাস্তায় থাকা একটি সাধারণ মানুষকে বিষয় হিসেবে পরীক্ষা-নিরীক্ষা করা অনেক বেশি চ্যালেঞ্জিং। তাঁদের আধা অন্ধকার, অস্পষ্ট শব্দগুলোই আমি ধরতে চাই, আবিষ্কার করতে চাই।"
- সত্যজিৎ রায়
বালক বয়সে সত্যজিতের জীবনে এক মজার ঘটনা ঘটে। যখন তাঁর দশ বছর বয়স তখন পৌষমেলা দেখার জন্য মাকে সঙ্গে নিয়ে একবার শান্তিনিকেতনে গিয়েছিলেন। তখন সবে অটোগ্রাফের খাতা কিনেছেন তিনি। তখনও পর্যন্ত কারও অটোগ্রাফ সংগ্রহ করা হয়নি। তাই সত্যজিতের অভিপ্রায় ছিল এই খাতার প্রথম অটোগ্রাফটি যেন হয় কবিগুরু রবীন্দ্রনাথ ঠাকুরের।
এ কারণে মাকে তাঁর ইচ্ছার কথা জানালেন কিশোর সত্যজিৎ। এক সকালে মায়ের সঙ্গে হাজির হলেন উত্তরায়ণে। পারিবারিকভাবে রবীন্দ্রনাথের পরিবারের সঙ্গে তাদের দীর্ঘদিনের সুসম্পর্ক ছিল। সত্যজিতের পিতামহ উপেন্দ্রকিশোর রায় চৌধুরী ছিলেন কবিগুরুর ঘনিষ্ঠতম বন্ধু। এছাড়া তাঁর পিতা সুকুমার রায় ছিলেন রবীন্দ্রনাথের অত্যন্ত স্নেহভাজন। সুকুমার রায় সম্পাদিত সন্দেশ পত্রিকার একজন একনিষ্ঠ পাঠক ছিলেন রবীন্দ্রনাথ ঠাকুর। কবিগুরুর কাছে মানিক নামেই পরিচিত ছিল সত্যজিৎ। কবির সামনে কিশোর মানিক তাঁর অটোগ্রাফ খাতা এগিয়ে দেন।
কবি তাঁর দিকে কিছুক্ষণ তাকানোর পর স্নেহে বললেন, ‘এই খাতাটা আমার কাছে থাক; কাল সকালে এসে আমার কাছে এসে নিয়ে যেও’। কবির কথামতো মানিক পরের দিন হাজির হলেন। টেবিলের ওপর চিঠিপত্র, খাতা-বইয়ের স্তূপ। কিশোর মানিককে দেখে কবিগুরু বেগুনী রঙের খাতাটা খুঁজতে লাগলেন। খানিক বাদে বইয়ের স্তূপের নিচে পড়ে থাকা খাতাটা দিলেন মা সুপ্রভা রায়ের নিকট। কবি খাতাটি দিয়ে বললেন, এখানে লেখা কবিতা মানিক আরেকটু বড় হলে বুঝতে পারবে। বিশ্বকবির ঘর থেকে বের হয়ে উত্তরায়ণের সামনের আমগাছের নিচে দাঁড়িয়ে কিশোর মানিক আবৃত্তি করল সেই আটলাইনের কবিতা।
বহু দিন ধরে বহু ক্রোশ দূরে
বহু ব্যয় করি বহু দেশ ঘুরে
দেখিতে গিয়েছি পর্বতমালা
দেখিতে গিয়েছে সিন্ধু।
দেখা হয় নাই চক্ষু মেলিয়া
ঘর হতে শুধু দুপা ফেলিয়া
একটি ধানের শীষের উপর
একটি শিশির বিন্দু।
সম্ভবত সত্যজিৎ রায় কিশোর বয়সেই বিশ্বকবির সেই আটটি লাইন মনের গভীরে ধারণ করেছিলেন। কারণ চলচ্চিত্র নির্মাণের ক্ষেত্রে তিনি আন্তর্জাতিক ফর্ম ব্যবহার করলেও বিষয়বস্তুতে তিনি ছিলেন পুরোপুরি দেশজ।
রেল লাইনের পাতা খুঁটিতে কান পেতে অপু - দূর্গা যেদিন পৃথিবীর বিস্ময় নিয়ে দূরাগত রেলের আওয়াজ শুনেছিল বাংলা ছবিও যেন সেদিনই কান পেতে শুনেছিল আধুনিকতার পদধ্বনি ।
স্বপ্নগ্রস্ত এক চলচ্চিত্রকার বাঙালি জাতি সত্ত্বার এক মহান প্রতিভূ সত্যজিৎ রায়। শুধু বাংলা ভাষাভাষি অঞ্চলের নয়, উপমহাদেশের এক অসাধারণ ব্যক্তিত্ব তিনি। চলচ্চিত্রের এক স্বপ্নগ্রস্ত কারিগর ছিলেন সত্যজিৎ। প্রথম জীবনে সিনেমা নির্মাণ করতে গিয়ে অর্থাভাবে যাকে ঘুরতে হয়েছে প্রযোজকের দ্বারে দ্বারে; সেই তাঁর পেছনেই ঘুরেছেন বিশ্বের নামিদামি প্রযোজকরা।
বাঙালির সন্তান বড় হয় সত্যজিতের সোনার কেল্লা, গুপী গাইন বাঘা বাইন দেখে। অন্যদিকে সে পড়ে শম্ভু এবং ফেলুদা। সত্যজিৎ রায় বাঙালির জীবনে এমনই সর্বব্যাপী উপস্থিতি যে চতুর্দিক থেকে বাঙালির অস্তিত্বকে ঘিরে রাখেন।
১৯৫৫ সালে পথের পাঁচালীর পরিচালক হিসেবে যাত্রা করে সত্যজিৎ রায় ৩৪টি ছবি তৈরি করেন। পথের পাঁচালীর জন্য তিনি তার স্ত্রীর গয়না বন্ধক দেন এবং আত্মীয়স্বজনের কাছ থেকে ধার-কর্জ করেন। এসব ছবির সবচেয়ে স্বতন্ত্র বৈশিষ্ট্য হচ্ছে, এগুলো বাংলার গভীরে প্রোথিত। বাংলার সংস্কৃতি ও আচার-আচরণ এতে ফুটে উঠেছে। কিন্তু এগুলোর বিশ্বজনীন অবদানের কারণ হচ্ছে এগুলো মানুষের জন্য তৈরি।
মানুষের জীবনের এপিঠ-ওপিঠ চলচ্চিত্রের ক্যামেরায় সত্যজিৎ রায় একেঁছেন সহজ সরল বর্ণিল রঙে। সেলুলয়েডে গল্পের সঙ্গে জুড়েছেন আবেগ, কাব্যময়তা,বাস্তবানুগতা ও মানবিকতার সমাবেশ। জীবনকে দেখেছেন খুব গভীর দৃষ্টিতে। তাই তার ছবিগুলোতে দেখা যায় অজস্র গল্পের ভাঙা-গড়া। সহজ গল্প তিনি বলেছেন খুব সোজা করে। সৃষ্টিতে ছিল তার বিস্ময়। তুলির মতোই ব্যবহার করেছেন ক্যামেরা।
সত্যজিতের চলচ্চিত্র না দেখা আর পৃথিবীতে বাস করে চন্দ্র-সূর্য না দেখা একই কথা।
—আকিরা কুরোসাওয়া
জাপানের চলচ্চিত্র নির্মাতা
যার স্পর্শে জীবন পেয়েছে উপমহাদেশের সিনেমা সিনেমা যে শিল্পের একটি শক্তিশালী মাধ্যম, এই কথা কখনো ভুলেননি নির্মাতা সত্যজিৎ। তাই বলে তিনি শুধু সিনেমার ভিতর দিয়ে প্রস্তর কঠিন শিল্প চর্চাই করেননি। প্রেম, বিরহ, যাতনা, সমকালীন রাজনীতি, সমাজের অবক্ষয়, অবদমন এই সবকিছুই তার চলচ্চিত্রে বিষয়বস্তু হয়েছে; তবে তা গতানুগতিক ধারাকে উপেক্ষা করে, পুরো সত্যজিৎ স্টাইলে। সত্যিকারের বাংলা সিনেমার যাত্রা তাঁর হাত ধরেই এগিয়েছে। প্রাণহীন বাংলা সিনেমা শিল্পকে দূর আকাশ হতে ধরে এনে তার ভিতর জীবন দিয়েছেন তিনি। তার সিনেমায় প্রতিটি চরিত্র সত্যিকার জীবনের কথা বলে, জীবন্ত গল্প আর অপরূপ দৃশ্যের সমাহার বাংলা সিনেমায় শুধু নয়, বিশ্ব সিনেমায়ও বিরল!
নার্সিং হোমের বাইরের প্রকৃতিতে যখন বৈশাখি হাওয়ার মাতামাতি, মেঘলা আকাশ থেকে যখন ধীরে ধীরে সরে যাচ্ছে দিনের নিস্তেজ আলো ঠিক তখনই, তাঁর হৃদযন্ত্রের ক্রিয়া বন্ধ হয়ে যায়। মৃত্যু নামক যে অদৃশ্য নিয়তিকে এতদিন কাঁচের দরজার বাইরে আটকে রাখা গিয়েছিল এইবার সে ঢুকে পড়ল ঘরে, গ্রাস করল বাঙালির শেষ সম্বল সত্যজিৎ রায়কে— নিঃস্ব করে দিয়ে গেল আমাদের অহঙ্কারকে। আমরা রিক্ত হলাম।
২৯বছর আগে ২৮শে এপ্রিল বিকেল সাড়ে পাঁচটা নাগাদ বাঙালিকে 'রত্নহীন' হয়েছিল। এক দীর্ঘদেহী মানুষের মৃত্যু স্থায়ীভাবে নিঃস্ব করেছিল সেই বিকেল। যদিও দীর্ঘদিন হৃদরোগে আক্রান্ত মানুষটির মৃত্যু খুব একটা অপ্রত্যাশিত ছিল না ওই গুমোট এপ্রিলের সন্ধ্যায়, তবুও 'সত্যজিৎ রায় নেই', এই সংবাদটুকু যেন চুরমার করে বাঙালিকে ফিরিয়ে দিচ্ছিল ১৯৪১ সালের বৃষ্টি ভেজা এক অগাস্ট মাসের স্মৃতি, যেদিন উত্তর কলকাতার জোড়াসাঁকোর এক বাড়িতে নিভে গিয়েছিল এমনই এক প্রদীপ।
সিনে ঈশ্বর তোমার আমাদের হৃদয় ভেদ করে কোথাও যাওয়া হবে না ।
Luthful Kabir
"মেয়েদের রাজনীতিতে না এনে জনগণকে রাজনীতিতে টেনে আনা সম্ভব নয়। কারণ মানবজাতির নারী-অর্ধাংশটা পু্ঁজিবাদের আমলে দুগুণ পীড়নে পীড়িত।
নারী-শ্রমিক ও কৃষাণীরা পুঁজির হাতে নিপীড়িত, তদুপরি, এমনকি বুর্জোয়া প্রজাতন্ত্রগুলির সবচেয়ে সবচেয়ে গণতান্ত্রিক প্রজাতন্ত্রেও তারা থেকে যায়, প্রথমত, পূর্ণাধিকারহীন হয়ে। কারণ আইন তাদের পুরুষের সঙ্গে সমতা দেয় না।
দ্বিতীয়ত, এবং এইটে প্রধান কথা, সবচেয়ে তুচ্ছ, সবচেয়ে হীন, সবচেয়ে হাড়ভাঙা, সবচেয়ে বিমূঢ় করা রান্নাবান্নার কাজ। সাধারণভাবে একতরফা সাংসারিক ঘরকন্নায় পীড়িত হওয়ায় তারা থেকে যায় 'ঘরোয়া দাসত্বে', 'সাংসারিক বাঁদী' হয়ে।"
—কমরেড ভ. ই. লেনিন : মার্চ, ১৯২১
সমাধানটাও তিনি দিয়ে গেছেন,লড়েছেন।
"নারী-মুক্তির প্রধান পদক্ষেপ হলো জমি, কলকারখানা থেকে ব্যক্তি মালিকানার উচ্ছেদ। এবং কেবল এরই মারফত উন্মুক্ত হয় সত্যিকার ও পরিপূর্ণ নারী-মুক্তির সড়ক। ক্ষুদে, একতরফা ঘরকন্না থেকে বৃহৎ সমাজীকৃত অর্থনীতিতে উত্তরণের মাধ্যমে 'গার্হস্থ্য বাঁদীগিরি' থেকে তার মুক্তির সড়ক।
সে-উত্তরণ কঠিন। কারণ প্রশ্নটা এখানে সবচেয়ে দৃঢ়মূল, অভ্যস্ত, অসাড় ও শিলীভূত 'ব্যবস্থা'কে ঢেলে সাজাবার প্রশ্ন (সত্যি বলতে 'ব্যবস্থা' নয়, বিশৃঙ্খলা ও বর্বরতা)।
কিন্তু সে উত্তরণ শুরু হয়ে গেছে, কাজ এগিয়েছে, নতুন পথে পা দিয়েছি আমরা।"—কমরেড ভ. ই. লেনিন : মার্চ, ১৯২১
প্রথম বিশ্বযুদ্ধের দিনগুলোতে সান কার্লোতে ইতালির এক বন্দিশালার সৈনিক, মাতাল আর চোরে ঠাসাঠাসি সেলের দেওয়ালে এক সমাজতন্ত্রী সৈনিক, মুছে না যাওয়া পেন্সিল দিয়ে আঁচড় কেটে লিখেছিল :
"লেনিন দীর্ঘজীবী হোন"।
আধো অন্ধকার সেলের অনেকটা উঁচুতে
প্রায় চোখেই পড়ে না, কিন্তু
বড় বড় অক্ষরে সেই লেখা।
ওয়ার্ডেনরা যখন সেটা দেখলো,তারা
এক বালতি চুন দিয়ে পাঠালো এক রং মিস্তিরিকে।
সে তার লম্বা বুরুশ দিয়ে চুনকাম করে দিল
সেই ভয় দেখানো লেখাগুলোকে।
কিন্তু সে তো চুনকাম করেছিল কেবল অক্ষরগুলো
তাই খুপরির মাথায় জেগে রইলো চুন দিয়ে লেখা:
"লেনিন দীর্ঘজীবী হোন"।
এরপর এলো আরেক রং মিস্তিরি
মোটা বুরুশ দিয়ে অনেকক্ষণ ধরে সে রং করে দিল গোটা দেওয়ালটা
এমনভাবে যে, লেখাটা আর দেখাই গেলো না কয়েক ঘণ্টা।
কিন্তু সকালের দিকে চুন শুকিয়ে এলে, আবার জেগে উঠলো সেই লেখা:
"লেনিন দীর্ঘজীবী হোন"।
তখন ওয়ার্ডেনরা পাঠালো ছোরা হাতে এক খোদাইকারকে
সে একঘণ্টা ধরে অক্ষরের পর অক্ষর চেঁছে তুললো লেখাটা।
তার কাজ ফুরোলে খুপরির ওপর থেকে
তাকিয়ে রইলো রংছুট কিন্তু
গভীরভাবে খোদাই করা সেই অজেয় লেখা:
" লেনিন দীর্ঘজীবী হোন"।
তারপর বলে উঠলো সৈনিকটি,
এবার তবে গুঁড়িয়ে দাও দেওয়ালটাই।
।অজেয় সেই খোদাই করা লেখা।।
--বের্টোল্ট ব্রেখট
“১৯১৭ সালে রাশিয়ায় অক্টোবর বিপ্লব সংঘটিত হইলে সে বিপ্লব কিভাবে পরিচালনা করা উচিত, সে সম্বন্ধে কাহারও স্পষ্ট ধারণা ছিল না।... একমাত্র লেনিনই সর্বপ্রকার কোয়ালিশনের বিরোধিতা করিয়া ‘সোভিয়েটের হাতে সকল ক্ষমতা চাই’-এই আহ্বান দিয়াছিলেন... লেনিনের এই প্রজ্ঞা, যাহা শেষ পর্যন্ত ভবিষ্যদ্বাণী রূপে প্রতিভাত হইয়াছে-তাহাই রাশিয়াকে বিপদ হইতে...রক্ষা করিয়াছে।”
(৫ম খণ্ড, সুভাষ রচনাবলী)
“সাম্রাজ্যবাদের যুগের অবসান হইতেছে এবং স্বাধীনতা, গণতন্ত্র ও সমাজতন্ত্রের যুগ আমাদের সম্মুখে উদ্ভাসিত।”
(১৯/০৩/১৯৩৯, রামগড় অধিবেশন)
“আমার নিজের মনে কোনও সন্দেহ নেই যে, ভারতের এবং বিশ্বেরও মুক্তি নির্ভর করে সমাজতন্ত্রের ওপর।”
(০৪/০৭/১৯৩৬, কলকাতা)
মহান লেনিনের ওপর গভীর আস্থা ও সমাজতন্ত্রকে ভবিষ্যৎ বুঝে এই কথাগুলি বলেন নেতাজি সুভাষচন্দ্র বসু।
একটু পা চালিয়ে, ভাই
- সুভাষ মুখোপাধ্যায়
লেনিনকে আমরা দাঁড় করিয়ে রেখেছি ধর্মতলায়
ট্রামের গুমটির পাশে।
আঁস্তাকুড়ের ভাত একদল খুঁটে খুঁটে খাচ্ছে
ডাস্টবিনে হাত চালিয়ে দিয়ে।
লেনিন দেখছেন।
গ্রামের এক লোক শহরে ডাক্তার দেখিয়ে সর্বস্বান্ত হতে এসেছিল
তার আগেই তাকে সর্বস্বান্ত করে দিয়ে গেল
এক পকেটমার।
লেনিন দেখছেন।
সন্ধের মুখে যে মেয়েটাকে একটা ট্যাক্সি এসে
তুলে নিয়ে গিয়েছিল,
সন্ধে গড়িয়ে গেলে, হাই তুলতে তুলতে
সে আবার এসে দাঁড়িয়েছে গাছতলায়।
লেনিন দেখছেন।
দাঁড়িয়ে থাকতে থাকতে লেনিনেরও খুব হাই পাচ্ছিল।
হঠাৎ দেখলাম একটু নড়েচড়ে সোজা হয়ে দাঁড়ালেন।
যেদিকে তাঁর নজর, সেইদিকে তাকিয়ে দেখলাম
লাল নিশান নিয়ে একদল মজুরের এক বিশাল মিছিল আসছে।
আমার মনে হল, লেনিন যেন চেঁচিয়ে চেঁচিয়ে বললেন,
শতাব্দী শেষ হয়ে আসছে-
একটু পা চালিয়ে, ভাই, একটু পা চালিয়ে।
সুকান্ত কবিতায় বলেছেন

অন্ধকার ভারতবর্ষ: বুভুক্ষায় পথে মৃতদেহ-
অনৈক্যের চোরাবালি; পরস্পর অযথা সন্দেহ;
দরজায় চিহ্নিত নিত্য শত্রুর উদ্ধত পদাঘাত,
অদৃষ্ট ভর্ৎসনা- ক্লান্ত কাটে দিন, বিমর্ষ রাত
বিদেশি শৃঙ্খলে পিষ্ট, শ্বাস তার ক্রমাগত ক্ষীণ-
এখানেও আয়োজন পূর্ণ করে নিঃশব্দে লেনিন।
লেনিন ভেঙেছে বিশ্বে জনস্রোত অন্যায়ের বাঁধ,
অন্যায়ের মুখোমুখি লেনিন জানায় প্রতিবাদ।
মৃত্যুর সমুদ্র শেষ; পালে লাগে উদ্দাম বাতাস
মুক্তির শ্যামল তীর চোখে পড়ে, আন্দোলিত ঘাস।
লেনিন ভূমিষ্ঠ রক্তে, ক্লীবতার কাছে নেই ঋণ,
বিপ্লব স্পন্দিত বুকে, মনে হয় আমিই লেনিন।
তেমনি,বিষ্ণু দে বলে উঠেন,
সাধারণ মানুষেরা,
সকলেই, নিত্য ভাবে দীন হই নই কভু হীন,
তাহলে হয়তো প্রতি মাস হবে অক্টোবর,
প্রতিদিন প্রত্যেকে লেনিন |
শুনেছি যে লেনিনেরও সাধ ছিল
একদিন সকলেই হ’য়ে যাবে
শতায়ু লেনিন ||
বাঙালি সাহিত্যিকরাও লেনিনের আদর্শে অনুপ্রাণিত হয়েছিলেন। এ প্রসঙ্গে সর্বাগ্রে যাঁর নাম আসে, তিনি মানিক বন্দ্যোপাধ্যায়। ১৯৪৮-এর ১৮ জানুয়ারি ডায়েরির পাতায় দেখা যাচ্ছে, মানিক লেনিনের একটি বিখ্যাত চিন্তা লিখে রাখছেন: ‘লার্ন ফ্রম দ্য মাসেস, ট্রাই টু কম্প্রিহেন্ড দেয়ার অ্যাকশনস, কেয়ারফুলি স্টাডি দ্য প্র্যাকটিক্যাল এক্সপিরিয়েন্স অব দ্য স্ট্রাগল অব দ্য মাসেস।’ বামপন্থী লেখকদের লেখার যুক্তিকেও সমৃদ্ধ করেন লেনিন, যেমন দেখা যায় দীপেন্দ্রনাথ বন্দ্যোপাধ্যায়ের ‘শোকমিছিল’ গল্পের।
মানিক বা দীপেন্দ্রনাথ মার্ক্সবাদে দীক্ষিত সাহিত্যিক ছিলেন। কিন্তু বাংলা সাহিত্যের আর এক বন্দ্যোপাধ্যায় তারাশঙ্করের এ দর্শনে দীক্ষা না থাকার পরেও তিনি বিশেষ ভাবে লেনিন প্রভাবিত। তাই ‘লেনিন শতবার্ষিকী বক্তৃতা’য় তিনি জানান, জনজীবনে মোহনদাস কর্মচন্দ গাঁধীর আবির্ভাবের আগে পর্যন্ত ‘একমাত্র লেনিনই ছিলেন আমার জীবনের নায়ক।’
কিন্তু বাংলা কথাসাহিত্য বা প্রবন্ধ, অনুবাদ নয়, লেনিনের সঙ্গে সাহিত্যিক বাঙালির হৃদয়ের যোগ কবিতার সূত্রে। যতীন্দ্রপ্রসাদ যে ধারাটির সূত্রপাত করেছিলেন, কাজি নজরুল ইসলাম, বিষ্ণু দে, অরুণ মিত্র, সুভাষ মুখোপাধ্যায়, দিনেশ দাস, সুকান্ত ভট্টাচার্য-সহ বহু দিকপাল কবির হাতে তা পুষ্ট হয়। বাঙালি কবিরা তাই লেনিনের হাত ধরেই বলতে পারেন, ‘গঙ্গায় পাই ভলগার প্রতিমান’! এ ভাবেই বাংলা কবিতাও ‘একটু পা চালিয়ে ভাই’ বলতে বলতে রচনা করে সাহিত্যের এক গুরুত্বপূর্ণ পর্ব। ধর্মতলায় ‘দাঁড় করিয়ে রাখা’ লেনিনও বাঙালির কবিতায় তাই বড্ড বাঙালি।
লেনিন কেন জরুরি?
তো তিনি তার জরুরত বলছেন, লোক নাই,তবুও অসংখ্য লোক আছে। অসংখ্য লোক আছে কারণ শ্রমিকশ্রেনী ও সমাজের বিভিন্ন স্তর হতে প্রতি বছর ক্রমবর্ধমান সংখ্যায় এমন সব অসন্তুষ্ট লোক এগিয়ে আসতেছে যারা প্রতিবাদ করতে ইচ্ছুক,স্বৈরশাসনের বিরুদ্ধে সাধ্যমতো সাহায্য করতে যারা প্রস্তুত; তারা সকলে হয়তো স্বীকার করে না যে এই স্বৈরশাসন আদৌ বরদাস্ত করা যায় না কিন্তু জনসাধারন তবুও এই সত্য তীব্রতরভাবেই উপলব্ধি করতেছে। লোক যখন আছে তখনই আবার লোকও নাই কারণ আমাদের নেতা নাই; রাজনৈতিক নেতা নাই; আমাদের মধ্যে এমন প্রভাবশালী সংগঠক নাই যারা এমন ব্যাপক অথচ যুগপৎ সুসংহতভাবে কাজ সংগঠিত করতে পারেন।
তারপর লেনিন আবার বলছেন "সমগ্রভাবে রাজনৈতিক জীবনটা হল অনন্ত সংখ্যক গ্রন্থি নিয়ে গড়া একটি অনন্তহীন শেকল। এই মুহুর্তে যে গ্রন্থিটা সবচেয়ে গুরুত্বপুর্ন, যে গ্রন্থিটার উপর দখল কায়েম করতে পারলে গোটা শেকলটার উপর ঐ দখলকারের দখল নিশ্চিত হয় সবচেয়ে বেশি সেটা খুঁজে বের করা এবং যথাসম্ভব দৃঢ়ভাবে তা করায়ত্ত করার মধ্যেই নিহিত রয়েছে রাজনীতির সমগ্র কলা-কৌশল্টা।"
উদাহরন হিসিবে তিনি বলেন, এমন একদল রাজমিস্ত্রি যদি আমাদের থাকত যারা একত্রে কাজ করতে শিখেছে এত ভালভাবেই যে কোন নির্দেশক 'লাইন' ছাড়াই ইটগুলো গাঁথতে পারে একেবারে ঠিক যেমনটা যেখানে দরকার,তাহলে হয়তো আমরা আঁকড়ে ধরতে পারতাম একটা গ্রন্থি।কিন্তু দুর্ভাগ্যের বিষয় এই যে,পরস্পর-সহযোগে দলবদ্ধ কাজের জন্য প্রশিক্ষিত অভিজ্ঞ রাজমিস্ত্রিরর দল এখনও নেই আমাদের, ইট গাথা হয় এমন বিক্ষিপ্ত-বিচ্ছিন্নভাবে যে শত্রু সেই সৌধটাকে করে দিতে চুরমার,যেন সেটা তৈরি হয়েছে বালি দিয়ে,ইট দিয়ে নয়।
ঘটনা এখানেই, এ কারণেই লেনিন জরুরী!
"ধর্মবিশ্বাসিদের ধর্মীয় আবেগে আঘাত পড়াটা সযত্নে এড়িয়ে চলা আবশ্যক,কেননা অমন আঘাত পড়লে অন্ধ ধর্মোন্মাদনা শুধু বাড়াতেই অনুকূল্য হয় "।
-- ভি আই লেনিন
১৯১৭ সালের এপ্রিল। সুইজারল্যান্ড থেকে এক নির্বাসিত নেতা তাঁর দেশে ফিরবেন। বিপ্লব ডাকছে তাঁকে। চূড়ান্ত বিজয়ের নেতার জন্য অপেক্ষা করছে তাঁর জনগণ। কিন্তু সুইজারল্যান্ডের সঙ্গে রাশিয়ার কোনো সীমান্ত নেই। তাঁকে যেতে হবে ‘শত্রু দেশ’ জার্মানির ভেতর দিয়ে। অবশেষে ইউরোপের কমিউনিস্টদের চেষ্টায় রফা হলো। শর্ত, তাঁর ট্রেন জার্মানির কোনো স্টেশনে থামতে পারবে না। সেই ট্রেন অবশেষে রুশ বিপ্লবের অগ্নিমঞ্চ পেত্রোগ্রাদ শহরের ফিনল্যান্ড স্টেশনে এসে পৌঁছাল।
হাজারো শ্রমিক, জারের পক্ষ ত্যাগ করা সেনাদল ও নাবিকেরা তাঁদের নেতাকে দেখতে জোয়ারের মতো উথলে উঠছে। লাল পতাকায় লালে লাল সব, নাবিকদের গার্ড অব অনার, শ্রমিকদের উল্লাস আর সার্চ লাইটের আলোর মধ্যে ফিরে এলেন এক নেতা—ভ্লাদিমির ইলিচ লেনিন।
নদীর নামে নাম ছিল তাঁর। দাদা ছিলেন ভূমিদাস, বাবা শিক্ষক। আর তিনি তরুণ বয়স থেকেই বিপ্লবী। বিপ্লবী ছিলেন তাঁর বড় ভাইও। বিপ্লবী ভাইয়ের প্রেরণায় বাল্যকালেই তাঁর মনে বিপ্লবের সংকল্প দানা বাঁধে।
১৯০৫ সালের প্রথম ব্যর্থ বিপ্লব আর অগণিত বিপ্লবীর মৃত্যুর ভারে রাশিয়া যখন হতাশার চাদরে ঢাকা পড়ছিল, তখন তিনি হাল ধরলেন। বললেন, বিপ্লবের মহড়া হলো কেবল, সাফল্য আসন্ন। ভুলের শিক্ষা নিয়ে নতুন করে দলকে গড়ে তুলতে লিখলেন কী করতে হবে।
কিন্তু দীর্ঘদিনের সহযোদ্ধারা ভুল বুঝে দূরে সরে গেল। মেনশেভিক (সংখ্যালঘু) আর বলশেভিক (সংখ্যাগুরু) ভাগে ভাগ হয়ে গেল দল। ১৯১৪ সালে ইউরোপের আকাশে যখন মহাযুদ্ধের কালো মেঘ, কমিউনিস্টরা যখন সাম্রাজ্যবাদী যুদ্ধকে ‘পিতৃভূমি রক্ষার যুদ্ধ’ বলে ভুল করলেন, তখনো একা তিনিই বলেছিলেন, ‘যারা ভূরিভোজে তৃপ্ত তারা খেতে না পাওয়া মানুষগুলোকে কাটাকাটির মধ্যে ঠেলে দিচ্ছে কিসের জন্য? এর চেয়ে নির্বোধ, জঘন্য পাপাচার আর কী হতে পারে?’ তাঁর সাম্রাজ্যবাদ: পুঁজিবাদের সর্বোচ্চ স্তর বইটি লেখা হয় এই যুদ্ধের পটভূমিতে। এর তিন বছরের মধ্যেই রাশিয়ায় ক্ষমতা দখল করে শ্রমিকরাজ।
বলশেভিক পার্টির প্রধান স্লোগান ‘জমি, রুটি ও শান্তি’র ধ্বনির মধ্যে ভাষা পেয়েছিল নিপীড়িত জনতার মুক্তির স্বপ্ন। সত্যিই বিপ্লব অনাহারী শ্রমিকদের দিয়েছিল রুটি, জমিদারদের সমস্ত জমি বিলিয়ে দিয়েছিল কৃষকদের, আর সেনাদের দিয়েছিল যুদ্ধের হানাহানি থেকে মুক্তির শান্তি।
পর পর দুবার তাঁকে হত্যার চেষ্টা হয়। লেনিনের কথায়, জীবনে মাত্র দুবার তিনি বিশ্রাম নিয়েছিলেন। একবার আত্মগোপনের সময়, আরেকবার আততায়ীর গুলিতে আহত হওয়ার পর।
১৯২৪ সালে এই দিনে মৃত্যু এসে তাঁকে নিয়ে যায় শেষ বিশ্রামের জগতে। সেই লেনিনের বিদায়, যাঁকে দেখে এক শ্রমিক বলেছিলেন, ‘লেনিন সত্যের মতো সরল।’ ইতিহাস বলবে, তাঁর সংকল্পের কঠোরতার গুণেই তিনি হয়ে উঠেছিলেন লেনিন।
লেনিনহীন পৃথিবী বৈষম্যে ভরা, আর লেনিন পরবর্তী পৃথিবী সাম্যের সূতিকাগার। লেনিন জন্মেছিলেন পৃথিবীর বুকে এক মহাস্বপ্নের কাণ্ডারি হয়ে যিনি শ্রমিক-কৃষককে জাগিয়ে তুলেছিলেন হাজার বছরের দাসত্বের শৃঙ্খল ভেঙে মহামানবের মর্যাদায়।
কৈশোরে তিনি জারের পুলিশকে বলেছিলেন_ এ দেয়াল ভাঙবে, যৌবনে সহকর্মীকে বলেছিলেন_ সাইবেরিয়া বদলাবে, প্রোঢ় বয়সে ওয়েলসকে বলেছিলেন_ রুশদেশের অন্ধকার গ্রামাঞ্চলে বিদ্যুতের বাতি জ্বলবে, মৃত্যুর আগে দেশবাসীদের বলেছিলেন_ শিশু সোভিয়েতকে রক্ষা করো _ দুনিয়া পালটে যাবে।
৫৩ বছরের জীবন আর মাত্র তিন বছরের রাষ্ট্রক্ষমতায় থাকলেও লেনিন হাজার বছরের যে বঞ্চনার ইতিহাস সেখান থেকে কৃষক শ্রমিককে জাগিয়ে তুলে দাসত্বের শৃঙ্খল ভেঙে দিয়েছিলেন। তিনি পুঁজিবাদের মূলে আঘাত করেছেন।
মাত্র ৫৪ বছরের আয়ুষ্কালে একজন মানুষ যে কিভাবে মানবসভ্যতার অগ্রগতির গতিপ্রকৃতিকে চিরতরে প্রভাবিত করে ফেলতে পারেন, একজন লেনিন না থাকলে আমরা হয়ত কখনওই সেটা ধারণা করতে পারতাম না। লেনিনের নিজের দেশ রাশিয়ার কথাই ধরা যাক। প্রবল অসাম্য, ভূমিদাসত্ব, অশিক্ষা, অপুষ্টি, নির্মম রাজতন্ত্রের নৃশংস শাসনে অবদমিত একটি পশ্চাদপদ দেশের জনগোষ্ঠীই বিপ্লবের মাত্র চার দশকেই ছুঁয়ে ফেলেছিল মহাকাশ। একজন লেনিন না থাকলে এই বৃহৎ উল্লম্ফন আদৌ কি সম্ভব হত?
লেনিনের প্রয়াণ দিবস আজ। পৃথিবীতে যতদিন একটিও মুক্তিকামী মানুষ জীবিত থাকবেন, একটিও মানুষ সাম্যের স্বপ্ন দেখবেন, ততদিন পৃথিবীর বুকে ভাস্বর হয়ে থাকবে যে নামটি, সেটি হল - লেনিন।
লেনিন সেই মানুষ যিনি নারীকে পণ্য করতে চাননি। পুঁজিবাদী শৃঙ্খল থেকে বেরিয়ে নারীকে অর্থনৈতিক মুক্তির পথ দেখিয়েছেন। যিনি নারীকে রান্নাঘর থেকে বের করে কারখানায়, মিছিলে, পাঠশালায় এনেছেন। সাম্যতার সমাজ গড়েছেন। 'রাষ্ট্র ও বিপ্লব' বইয়ে লেনিন সব সমস্যার মূলে শ্রেণীভেদকে বিলুপ্ত করার কথা বলেছেন। যা সারাবিশ্বের নিষ্পেষিত, বঞ্চিত আর সর্বহারা মানুষের মনের কথা।লেনিন বেঁচে থাকুন মহাবিশ্বের সর্বত্র।
সাম্রাজ্যবাদ, পুঁজিবাদের যম হয়ে ওঠা।
ফ্যাসিবাদ সুযোগ পেলেই ধ্বংস করে দেয় তার স্তম্ভ।
জন্মের ১৫২ টা বছর কেটে গেলেও কি কেউ এতটা প্রাসঙ্গিক হয়ে থাকতে পারে? নিশ্চয়ই পারে। লেনিন পারে।
ছিম ছাম ছোট চেহারা এক মানুষ ঘুম কেড়ে নিয়েছিল সাম্রাজ্যবাদের। গলার কাঁটা হয়ে বিধে গিয়েছিল রাশিয়ার মসনদে বসে থাকা জারতন্ত্রের।
হেগেল থেকে প্লেখানভ, মার্ক্স থেকে এঙ্গেলস, তলস্তয় থেকে পুশকিন,সবার ফর্মুলা নিয়ে জীবনকে সমৃদ্ধ করেছে। ভালো গুলো গ্রহণ করেছে। খারাপ গুলো সরিয়ে ফেলেছে পচা খাবারের মতো ডাস্টবিনে। অগ্রাহ্য করেননি কাউকে, এখানেই লেনিনের সার্থকতা।
তাই তো বোধহয় মার্ক্স-এঙ্গেলস এর সাম্যবাদ- সমাজতন্ত্রের যোগ্য উত্তরসূরী হয়ে গোটা দুনিয়া কে সুযোগ করে দিয়েছিল পাল্টানোর। দুনিয়া পাল্টানোর।
"Between the darkness and the dawn,
There rises a red star"
সত্যিই লাল উজ্জ্বল তারার মতো আবির্ভাব!
উত্তাল রাশিয়া, হিংস্র রাশিয়া যার হাত ধরে হঠাৎ শান্ত হয়ে গেলো, শান্তি ফিরে পেলো বহু যুগ পর, তার নামেই তখন রাশিয়ার বুকে কন্ঠস্বর, কোটি কোটি মানুষের বুকে একটাই নাম।
লেনিন! কমরেড লেনিন!
জারতন্ত্রের যম আর নিপীড়িত মানুষদের অধিনায়ক হয়ে ওঠার একটাই নাম লেনিন! কমরেড লেনিন!
দীর্ঘতর সংগ্রাম। দীর্ঘতর লড়াই। আর সবথেকে দীর্ঘতর যা সেই মতাদর্শের চর্চা চালিয়ে যাওয়া, সেই মতাদর্শ ছড়িয়ে দিয়েছে বিপ্লবের মাধ্যমে, ছড়িয়ে দিয়েছে জাত, ধর্ম, শ্রেণীর দেয়াল ভেঙে, তাই তো সত্যিই আজ ও প্রাসঙ্গিক হয়ে থাকা লোকটার নাম লেনিন ই।
"The people need peace, the people need bread, the people need land" পেত্রোগ্রাডে ফিরে এটাই ছিল তার জনসাধারণের উদ্দেশ্য প্রথম বক্তব্য এবং যা বলে শেষ করেছিল তা হলো "We must fight for a socialist revolution, until the complete victory of proletariat"
একটা লোক বাঁচতে শেখাল সমাজের একাংশে পচে-গলে যাওয়া, শোষিত, নিপীড়িত মানুষদের। তারাই নাকি রাষ্ট্র চালাবে, শ্রমিক শ্রেণীরাই নাকি সেই রাষ্ট্রের ক্ষমতা অধিকার করে রাখবে। এটাও কি সম্ভব? সেই স্বপ্নের মতো কথা কে বাস্তবে পরিণত করার লোকটার নামই ছিল লেনিন।
লেনিন পেরেছিল জারের দুর্গ ভেঙে নভেম্বরের বিপ্লব আনতে, লেনিন পেরেছিল মস্কোর রাস্তাতে লাল পতাকা বিছিয়ে শ্রমিক শ্রেণীর জয় গান গাইতে।
আসলে, লেনিন সব পারে। লেনিনরা সব পারে।
সোভিয়েতের ধ্বংসের পর, বার্লিনের ভাঙনের পর, লেনিনের মৃত্যুর পর আজও গোটা দুনিয়া জুড়ে লেলিন রা বেঁচে থাকে। সাম্রাজ্যবাদ-ফ্যাসিবাদকে হারানোর লক্ষ্যে আজও তারা অবিচল।
রাশিয়া জুড়ে, আমেরিকা জুড়ে, ভারতবর্ষ জুড়ে, গোটা দুনিয়া জুড়ে।
"বুর্জোয়া ভৃত্যেরা আমাদের অভিযুক্ত করে সন্ত্রাসের জন্য...ইংরেজ বুর্জোয়ারা ভুলে গেছে তাদের ১৬৪৯ সাল, ফরাসীরা ১৭৯৩ সাল।
বুর্জোয়ারা যখন সন্ত্রাস প্রয়োগ করে নিজেদের স্বার্থে সামন্তদের বিরুদ্ধে, তখন সেটা ন্যায্য ও বৈধ। সন্ত্রাস হয়ে উঠে পৈশাচিক ও অপরাধ, যখন তা বুর্জোয়াদের বিরুদ্ধে প্রয়োগের স্পর্ধা করে শ্রমিক ও গরিব কৃষকেরা।
সন্ত্রাস ছিল ন্যায্য ও বৈধ যখন প্রযুক্ত হয় এক শোষক সংখ্যাকল্পের স্থলে অন্য শোষক সংখ্যাকল্পের স্থান করার জন্য। সন্ত্রাস হয়ে দাঁড়ায় পৈশাচিক ও অপরাধ, যখন তা প্রযুক্ত হতে শুরু করে সমস্ত শোষক সংখ্যাল্পদের উচ্ছেদের স্বার্থে, সত্যসত্যই বিপুল সংখ্যাগরিষ্ঠের স্বার্থে, প্রলেতারিয়েত ও আধা-প্রলেতারিয়েত, শ্রমিক শ্রেণী ও গরিব কৃষকের স্বার্থে!"
—কমরেড ভ. ই. লেনিন : আগস্ট, ১৯১৮
কমরেড লেনিন, এই নাম উচ্চারিত হলে রক্তে খেলে যায় প্রত্যাশার কী যে বিদ্যুৎ ঝিলিক, লেনিনের নামে মুহূর্তে শূন্যে ওঠে মানুষের মুষ্টিবদ্ধ হাত। তাই যখন তোমার দিকে ফিরে চাই কমরেড লেনিন, মনে হয় আর কোনো ভয় নেই- শোষণের দিন শেষ পৃথিবীতে মেহনতী মানুষ জেগেছে!
লেনিন শুধু একটা নাম নয়.. লেনিন একটা স্পর্ধা, যা সারা বিশ্বের ফ্যাসিবাদি শক্তির ঘুম কেড়ে নেয়। তাই তো লেনিনকে ভাঙে তারা , মুছে দেওয়ার চেষ্টা করে ইতিহাস র পাতা থেকে , তবে তারা ভুলে যায় তারাই এই কর্মকাণ্ডের মধ্যে দিয়ে লেনিনকে বয়ে নিয়ে যায় , ঠিক চিরপ্রবাহ নদীর মতো, তারা ভুলে যায় সঠিক ইতিহাসকে কলঙ্কিত করার ক্ষমতা এই বিশ্বে কারুর নেই, সমাজ যত অত্যাচার , শোষণ র মধ্যে দিয়ে যাবে ততই লেনিনর গ্রহনযোগ্যতা বৃদ্ধি পাবে,
তোরা ভেবেছিলি লেনিনের মূর্তি ভেঙে লেনিন কে শেষ করে দিবি, আরে বোকা লেনিন আছে সর্বহারার বুকে , ইতিহাসের পাতায়।।
যতদিন দেশশুদ্ধু সবাই পায়নি খেতে, ততদিন কমলালেবু খাননি লেনিন, এমনই কিছু কথা ছিল সুভাষ মুখোপাধ্যায়ের কোনো লেখায়। ডাক্তারের বলে দেওয়া খাবার খেলে লেনিন নিশ্চয়ই আরো অনেকদিন বাঁচতেন। কিন্তু তাহলে সাধারণ মানুষের খাদ্যতালিকার সঙ্গে তাদের নেতার খাদ্যবস্তু এক থাকত না। গাঁয়ের কৃষকেরা, কারখানার শ্রমিকেরা অসুস্থ লেনিনকে নিয়মিত খাবার পাঠাতেন। রুশদেশের একজন রোগী অথবা একজন শিশুর আয়ু কমে যাবে এই চিন্তায় লেনিন সেসব পাঠিয়ে দিতেন হাসপাতালে, শিশুসদনে। কমরেডদের, বন্ধু ও আত্মীয়দের প্রবল আকুতির পরেও লেনিন বলেছিলেন, রেশন কার্ডে পাওয়া যায় না, এমন কিছু তিনি স্পর্শও করবেননা। কারণ, তার গেঁথে দেওয়া স্বদেশের প্রতিটি ইটে লেখা ছিল: 'সাধারণ নাগরিকেরও যে রেশন কার্ড, স্মলনির বিপ্লবীরও সেই রেশন কার্ড'।
লেনিনের মৃত্যু নেই, একথা অনেকেই আজ বলছেন। যদিও আমার অনাস্থা আছে লেনিনের আবার জন্মানোতে। তবুও, যতবার দেখি ওই হাঙ্গার ইনডেক্স, মানুষের রক্ত জল করা টাকায় বিলিনিওয়ারদের অশ্লীল উচ্ছ্বাস, জ্যোমাটোর ব্যাগ কাঁধে ক্রসিং পেরোনো ক্লান্ত সমবয়সীর মুখ, ততবারই মনে হয় আজ একটা লেনিন 'ঘটানোর' প্রয়োজন। কারণ, লেনিন আসলে একটি ঘটনা। পুরোদস্তুর একটি পেশাদারি বৈপ্লবিক ঘটনা। যা আবার ঘটাতে হলে শুধু মামুলি খিদের সাথে নয়, নিজের সাথেও লড়তে হবে।
দুনিয়ার সব বাগিচায় ফুল লাল গোলাপ হয়ে ফুটুক
ভুখা পেটে সব শিশু লেনিন হয়ে উঠুক।
লেনিন নট আউট ১৫২

মানুষের ভেতর এতো প্রতিহিংসা, এতো রেষারেষি, এতো ইদুঁরদৌড় কেনো? মানুষের জীবন কতো সংক্ষিপ্ত! পাখিদের ডাক শুনেইতো একটা জীবন কাটিয়ে দেয়া সম্ভব!

-আহমদ ছফা
আহমদ ছফা শুকনো মুখে রিকশায় ঘুরছেন। পথে হুমায়ূন আহমেদের সঙ্গে দেখা।
'কি হয়েছে ছফা ভাই?'
কিছু না। সকাল থেকে কিছু খাই নাই, তাই হয়তো...
খাননি কেন?
না মানে... ক্ষুধার ওপর একটা গল্প লেখব তো। তাই আর কি...
এভাবে না খেয়ে ঘোরাঘুরির এক পর্যায়ে রাত আটটার দিকে তিনি অজ্ঞান হয়ে পড়ে গেলেন।
নিজে অনুভব না করলে কোন জিনিসের সত্যিকার স্বরুপ জানা যায় না। এটাই আহমদ ছফা।
"আহমদ ছফাকে প্রশ্ন করা হয়েছিল, “আপনি কী মনে করেন হুমায়ুন আহমেদ এখন শরৎচন্দ্র চট্টপাধ্যায়ের সমান জনপ্রিয় লেখক?”
জবাবে আহমদ ছফা মুচকি হেসে বলেছিলেন, “হুমায়ুন আহমেদ এখন শরৎচন্দ্র চট্টপাধ্যায়ের চেয়েও জনপ্রিয় লেখক। কিন্তু মেরিটের দিক দিয়ে সে নিমাই ভট্টাচার্যের সমান। হি রাইটস ওনলি ফর বাজার!”
সেই আহমদ ছফা
স্বাধীনতার পর সরকার হুমায়ূন আহমেদের শহীদ পরিবারকে ঢাকায় একটি পরিত্যক্ত বাড়ি বরাদ্দ দেয়। কিন্তু পরে সেটি রক্ষী বাহিনী দখল করে নেয় আর রাতের আঁধারের হুমায়ূন আহমেদের পরিবারের সবাইকে বের করে দেয়। এর প্রতিবাদে ছফা মোটা চাদর পেঁচিয়ে হাতে কেরোসিন ভর্তি টিন নিয়ে হাজির হন। এই ঘটনা ঢাকাতে বেশ সাড়া ফেলে দেয়। ছফাকে অনেকে বোঝাতে চেষ্টা করেন কিন্তু ছফার এক কথা- "যে দেশের সরকার স্বাধীনতায় জীবন বিসর্জনকারী একজন প্যাট্রিয়ট পরিবারকে বাসা হতে গভীর রাতে উচ্ছেদ করে দেয়ার মত জঘন্য ঘটনা ঘটাতে পারে সে দেশে আর যাই থাকুক, আমি নেই। এমন ঘৃণ্য দেশে বেঁচে থাকার চেয়ে মরে যাওয়া অনেক ভাল, অনেক।" ছফার কারণে শেখ মুজিব সরকার হুমায়ূন আহমেদের পরিবারকে পুনরায় উচ্ছেদকৃত বাসায় তুলে দিতে বাধ্য হয়েছিল।
এ প্রসঙ্গে হুমায়ূন আহমেদের মা আয়েশা ফায়েজ বলেন,
“স্বাধীনতার পরে শহীদ পরিবার হিসেবে মোহাম্মদপুরে বাড়ি দিল সরকার। তিন দিন পর সেই বাড়িতে রক্ষীবাহিনী এসে হাজির। আমার মতো মানুষরে উচ্ছেদ করতে ট্রাকভর্তি অস্ত্রশস্ত্র আনছে! সুবেদার মেজর হাফিজ আমাদের বাসার পর্দাটর্দা ছিঁড়া ফেলল। অশালীনভাবে আমাদের উচ্ছেদ করল। এ সময় আমাদের পাশে এসে দাঁড়াইল আহমদ ছফা। রক্ষীবাহিনীর অন্যায়ের প্রতিবাদে কেরোসিন ঢাইলা নিজের গায়ে আগুন ধরাইয়া দেওয়ার হুমকি দিল সে।”
হুমায়ূন আহমেদের বয়ানে পথম জেনেছি ছফাকে। “আমি আমার যৌবনে হন্টন পীরের মতো একজনকে পেয়েছিলাম। আমরা দল বেঁধে তার পেছনে হাঁটতাম। তিনি যদি কিছু বলতেন মুগ্ধ হয়ে শুনতাম। গভীর রাতে নীলক্ষেত এলাকায় তিনি হাঁটতে হাঁটতে আবেগে অধীর হয়ে দুই হাত তুলে চিৎকার করতেন ‘আমার বাংলাদেশ, আমার বাংলাদেশ’। আমরা গভীর মুগ্ধতায় তার আবেগ এবং উচ্ছ্বাস দেখতাম। তার নাম আহমদ ছফা। আমাদের সবার ছফা ভাই।”
হুমায়ুন আজাদের "নারী" নিষিদ্ধ করার পর আহমদ ছফা রাস্তায় দাঁড়িয়ে বিক্রি করেছিলেন সেই বই।
চুলের ডগা থেকে পায়ের নখ পর্যন্ত হচ্ছে একজন সত্যিকার সাহিত্যিকের।“ খানিকটা দূর থেকে মাথার নিচে বই দিয়ে বেঞ্চে শুয়ে থাকা আহমদ ছফাকে দেখিয়ে নিজের ছেলেকে এমনটি বলেছিলেন জনপ্রিয় লেখক অধ্যাপক মুহম্মদ জাফর ইকবাল।
আহমদ ছফা- সমাজের শেকড়ে পেতে রেখেছিলেন নিজের আত্মা-মনন-চৈতন্যকে। এদেশের বিভিন্ন কালপর্বের হৃৎপিণ্ডের স্পন্দন ফুটে উঠেছে তাঁর লেখায়, তাঁর কাজে। বুদ্ধিবৃত্তিক শঠতা, ভণ্ডামি,পরশ্রীকাতরতাকে যেমন তিনি নির্মমভাবে তুলে ধরেছেন, তেমনই ধিক্কার দিয়েছেন ভীরু-কাপুরুষদের, চাবকে দিতে দ্বিধায় ভোগেননি- তার কলম ঝলসে উঠেছে নষ্টদের বিরুদ্ধে ।
ত্রিকালদর্শী এই লেখক বাংলাদেশের স্বাধীনতা লাভের অব্যবহিত পরেই এ সত্য উচ্চারণ করেছিলেন যে, এদেশের বুদ্ধিজীবীরা যা বলেছে তা শুনলে বাংলাদেশ স্বাধীন হত না এবং আজ যা বলছে তা শুনলে এদেশের সমাজও পরিবর্তিত হবে না- সেই কথাগুলো আজও কত প্রাসঙ্গিক ।
ঢাকা বিশ্ববিদ্যালয়ের পতিত জমিতে সব্জি চাষ করেছেন, অবহেলিত পথশিশুদের নিয়ে গড়ে তুলেছেন পাঠশালা, গরিব মেয়েদের জন্য সেলাই স্কুল খুলেছেন, পুষেছেন পাখি। যান্ত্রিক এই নগরীর ছাদের টবে ফুটিয়েছেন ফুল- এসবের ভেতরেই একজন প্রাণবান চিরতরুণকে খুঁজে পাই। যিনি পরজীবী পরগাছা বুদ্ধিজীবী নন।
কোন অপরাধে জড়িত না হওয়ার পরও শুধু পাকিস্তানপন্থী হওয়ার কারণে স্বাধীনতার পর লাঞ্ছনার শিকার হলেন কবি ফররুখ আহমদ। বিনা চিকিৎসায় কবি ফররুখ আহমদের মেয়ে মারা যাওয়ার পর ছফা লিখলেন- "কবি ফররুখ আহমদের কি অপরাধ?"
আহমদ ছফা জন্মেছিলেন তাঁর বুকের ভেতর মানুষের জন্য অপরিসীম ভালবাসা নিয়ে। একটি লাঞ্ছিত বেগুন গাছের চারা প্রাণ ফিরে পেয়েছে তাঁর শুশ্রƒষায়। প্রায় খুন হয়ে যাওয়া একটি মুমূর্ষু তুলসী গাছকে বাঁচিয়ে তোলেন পরম যত্ন-সেবা দিয়ে। তাঁর ‘পুষ্প বৃক্ষ বিহঙ্গ পুরাণে’ এসব সাধারণ ঘটনা পড়ি আর মুগ্ধ হয়ে যাই।
মায়েস্ত্রো আহমদ ছফার উপন্যাসে গৌরবের ৫২ আছে। একাত্তরের অন্য পাঠ পড়ি তার “অলাতচক্র” এ। স্রেফ দালালি করে কীভাবে ক্ষমতার কেন্দ্র দখল করে রাজনীতিবিদেরা তার নজির “একজন আলী কেনানের উত্থান-পতন”। তার “গাভী বিত্তান্ত” পড়ে বিশ্ববিদ্যালয়ের উপাচার্য পদধারীদের চরিত্র পরিস্কার হয়। “পুষ্প বৃক্ষ এবং বিহঙ্গ পুরাণ” বাংলা সাহিত্যে প্রাণ প্রকৃতির মানুষের মেলবন্ধনের এক নতুন দিশা দেয়।
এই নিষ্পত্র স্বজনহীন নগরে মানুষের প্রতি ভালবাসাকে যুদ্ধজয়ের একমাত্র আয়ুধ বলে আমাদের ভেতর আর আস্থা জাগাবেন কে? ভূমিষ্ঠ দিনেও তোমার না থাকা স্বপ্নহীন করে তোলে।
শুভ জন্মদিন হে স্বাপ্নিক, আপনার মতো করেই বলি,
লোকে যাই বলুক, যাই অনুভব করুক, আমাদের কাছে আপনি অনন্য।

১৯৫৬ সাল পর্যন্ত ঢাকা বিশ্ববিদ্যালয়ের আইনে ছিলো, একটা ছেলে যদি একজন মেয়ের সাথে কথা বলতে চায়, তবে তাকে প্রক্টর বরাবর দরখাস্ত দিতে হবে। শুধুমাত্র প্রক্টর অনুমতি দিলেই সে কথা বলতে পারবে। এছাড়া নয়। এমনকি তার ক্লাসের কোন মেয়ের সাথেও না।
ডিসেম্বর ১৯২৭, ঢাকা বিশ্ববিদ্যালয় প্রতিষ্ঠার মাত্র ৬ বছর পর। একদিন কোলকাতা থেকে একজন যুবক এলেন। ঢাকা বিশ্ববিদ্যালয় ঘুরে দেখবেন। কয়েকজন বন্ধু বান্ধব নিয়ে সে ঘুরতে বের হলো। তখন কার্জন হল ছিলো বিজ্ঞান ভবন। ঘুরতে ঘুরতে যখন কার্জন হলের সামনে এসে পড়লো তারা, সে যুবক দেখলো দূরে একটা থ্রী কোয়ার্টার হাতার ব্লাউজ আর সুতির শাড়ি পরা এক মেয়ে দাঁড়িয়ে আছে। সে তার বন্ধুদের জিজ্ঞেস করলেন, এই মেয়েটি কে? তখন তার বন্ধুরা বলল, এ হলো ঢাকা বিশ্ববিদ্যালয়ের প্রথম মুসলিম নারী ছাত্রী। তখন সেই যুবক বলে, সত্যি? আমি এই মেয়ের সাথে কথা বলব। তখন সে যুবক মেয়েটির সাথে কথা বলার জন্য একটু এগিয়ে গেলে তার বন্ধুরা তাকে বাঁধা দেয়। বলে, না তুমি যেওনা। আমাদের বিশ্ববিদ্যালয়ে মেয়েদের সাথে কথা বলার অনুমতি নেই। তুমি যদি ওর সাথে অনুমতি ছাড়া কথা বলো তবে তোমার শাস্তি হবে। সেই যুবক বলল, "আমি মানি নাকো কোন বাঁধা, মানি নাকো কোন আইন।"
সেই যুবক হেঁটে হেঁটে গিয়ে সেই মেয়েটির সামনে দাঁড়ালো। তারপর তাকে বলল, আমি শুনেছি আপনি এই বিশ্ববিদ্যালয়ের প্রথম মুসলিম নারী ছাত্রী। কি নাম আপনার? মেয়েটি মাথা নিচু করে বলল, ফজিলাতুন্নেছা। জিজ্ঞাসা করলো, কোন সাবজেক্টে পড়েন? বলল, গণিতে। গ্রামের বাড়ি কোথায়? টাঙ্গাইলের করোটিয়া। ঢাকায় থাকছেন কোথায়? সিদ্দিকবাজার। এবার যুবক বললেন, আপনি ঢাকা বিশ্ববিদ্যালয়ের প্রথম মুসলিম নারী ছাত্রী, আপনার সাথে কথা বলে আমি খুব আপ্লুত হয়েছি। আজই সন্ধ্যায় আমি আপনার সাথে দেখা করতে আসবো।
মেয়েটি চলে গেলো। এই সব কিছু দূরে দাঁড়িয়ে এসিস্ট্যান্ট প্রক্টর স্যার দেখছিলেন। তার ঠিক তিনদিন পর। ২৯ ডিসেম্বর ১৯২৭, কলা ভবন আর বিজ্ঞান ভবনের নোটিশ বোর্ডে হাতে লেখা বিজ্ঞপ্তি টানিয়ে দেয়া হলো যুবকের নামে। তার নাম লেখা হলো, তার বাবার নাম লেখা হলো এবং বিজ্ঞপ্তিতে বলা হলো, এই যুবকের আজীবনের জন্য ঢাকা বিশ্ববিদ্যালয়ে প্রবেশ নিষিদ্ধ।
তারপরে এই যুবক আর কোনদিন ঢাকা বিশ্ববিদ্যালয়ে আসেননি। সেইদিনের সেই যুবক, বৃদ্ধ বয়সে ১৯৭৬ সালের ২৯ আগস্ট মৃত্যুবরণ করলেন। যে যুবকটা আর কোনদিন ঢাকা বিশ্ববিদ্যালয়ের প্রবেশ করেননি, তার মৃত্যুর পরে তার কবর হলো ঢাকা বিশ্ববিদ্যালয়ে।
সেই যুবকের নাম, বিদ্রোহী কবি কাজী নজরুল ইসলাম।
পুনশ্চ: মেয়েটি
ফজিলাতুন্নেসা জোহা,
কবি নজরুল ওনাকে নিয়ে 'বর্ষা বিদায়' কবিতা লেখেন।
সবচেয়ে বড় অভাগা হলেন কবি কাজী নজরুল ইসলাম। তার চার বছরের শিশু বুলবুল যে রাতে মারা গিয়ে ছিল, সে রাতে তার পকেটে একটা কানাকড়িও ছিল না। অথচ কাফন,দাফন,গাড়িতে করে দেহ নেওয়া ও গোরস্থানে জমি কেনার জন্য দরকার দেড়শো টাকা, সে সময়ের দেড়শো টাকা মানে অনেক টাকা। এত টাকা কোথায় পাবে। বিভিন্ন লাইব্রেরীতে লোক পাঠানো হল। না, টাকার তেমন ব্যবস্থা হয়নি। শুধুমাত্র ডি. এম লাইব্রেরি দিয়েছিল পয়ত্রিশ টাকা। আরো অনেক টাকা বাকি। টাকা আবশ্যক।
ঘরে দেহ রেখে কবি গেলেন এক প্রকাশকের কাছে। প্রকাশক শর্ত দিল। এই মুহূর্তে কবিতা লিখে দিতে হবে। তারপর টাকা।
কবি মনের নীরব কান্না,যতনা লিখে দিলেন কবিতায়
"ঘুমিয়ে গেছে শান্ত হয়ে
আমার গানের বুলবুলি
করুন চোখে বেয়ে আছে
সাঁঝের ঝরা ফুলগুলি।
১৯২৯ সালে কলকাতা এ্যালবার্ট হলে এক অনুষ্ঠানে ‘কাজী নজরুল ইসলাম’ যখন বজ্রকন্ঠে তার বিখ্যাত কবিতা “ দুর্গম গিরি কান্তার মরু ” আবৃতি করে শোনাচ্ছিলেন, সেসময় মঞ্চে উপস্থিতি ‘নেতাজী সুভাষচন্দ্র বসু’ নজরুলের কাঁধে হাত রেখে বলেছিলেন –
“ ভারতবর্ষের স্বাধীনতার জন্যে আমি সারা ভারতবর্ষ ঘুরেছি কিন্তু ‘দুর্গম গিরি কান্তার মরুর’ মত কোন গান আমি খুঁজে পাইনি। এই গানের উপরে ভর করেই আমি ভারতের পূর্ণ স্বাধীনতা নিয়ে আসবো। নজরুলের গান ও কবিতা আমাদের বিপ্লবী চেতনাকে আরো শক্তিশালী করেছে।”
নেতাজী আরো বলেন, ‘ যেদিন দেশ স্বাধীন হবে সেদিন বাঙালীর ‘ জাতীয়-কবি ’ হবেন কাজী নজরুল ইসলাম। ’
নেতাজীর অখণ্ড ভারতের স্বাধীনতার স্বপ্ন যদিও আজও অপূর্ণই থেকে গেছে। কিন্তু পরবর্তিতে স্বাধীন বাংলাদেশের জাতীয় কবি হিসেবে নজরুল ইসলাম কে সম্মান দেওয়া হয়।
বিদ্রোহী কবি কাজী নজরুল ইসলামের আজ জন্মদিন। তাঁর কবিতা, কথা যেন এই সময়েও প্রাসঙ্গিকমোসলেম ভারত পত্রিকায় তাঁর লিখিত দুটো বিজ্ঞাপন প্রকাশিত হয়েছিল।
বাদ্যযন্ত্রের সংস্থা ডেয়ার্কিন অ্যান্ড সন থেকে বিজ্ঞাপন লেখার দায়িত্ব দেওয়া হয় নজরুলকে। ডেয়ার্কিন অ্যান্ড সন নির্মিত হারমোনিয়ামের ওপরই লিখে দিতে হবে বিজ্ঞাপন। এরপর লিখে ফেলেন আট লাইনের একটি বিজ্ঞাপন—
‘কী চান? ভাল হারমোনি?
কাজ কি গিয়ে— জার্মানি?
আসুন, দেখুন এইখানে
যেই সুরে, যেই গানে
গান না কেন, দিব্যি তাই
মিলবে আসুন এই হেথাই।
কিনবি কিন্
‘ডেয়ার-কিন’।’
তবে এখানেই থেমে রইলেন না বিজ্ঞাপন রচয়িতা নজরুল। আরও এক বাদ্যযন্ত্র প্রস্তুতকারী সংস্থার হয়ে বিজ্ঞাপন রচনার কাজ করেছিলেন তিনি। পার্কসার্কাসের ‘বাহাদুর’ নামে এক বাদ্যযন্ত্র প্রস্তুতকারী সংস্থা একই দরবার করলেন কবির কাছে। তাদের জন্যও লিখতে হব বিজ্ঞাপন। কবি লিখেও দিলেন—
‘মিষ্টি ‘বাহা বাহা’ সুর
চান তো কিনুন ‘বাহাদুর’।
দু’দিন পরে বলবে না কেউ— ‘দুর-দুর’।
যতই বাজান ততই মধুর মধুর সুর!
করতে চান কি মনের প্রাণের আহা দূর?
একটি বার ভাই দেখুন তবে ‘বাহাদুর’!
যেমন মোহন দেখতে, তেমনই শিরীন ভরাট
বাহা সুর।
চিনুন, কিনুন ‘বাহাদুর’!’”
তিনি শুধু কবিতা গানে নয়, কপিরাইটিং এও পারদর্শী ছিলেন!
অত্যন্ত দুঃখের কথা আমরা নজরুলের আদর্শকে ধারণতো করতেই পারিনি, বরং তাকে ভুল উপস্থাপন করেছি। তাঁকে আমরা ইসলামের কবি হিসেবে উপস্থাপনের চেষ্টা করেছি। অথচ তিনি কোন ধর্মের কবি ছিলেন না। তিনি মানুষের কবি ছিলেন। তিনি ধর্মান্ধর বিরুদ্ধে সব সময় বলে গেছেন। তিনি ছিলেন সকলের কবি। সেই সময় লেখার মাধ্যমে, কাঠ মোল্লাদের যেভাবে আক্রমণ করেছেন, এই সময় এসেও সেটি কল্পনা করা যায় না।
প্রতি বছর আমরা রুটিন করে, নজরুল-রবীন্দ্রনাথকে মুখোমুখি করি। তাদের নিয়ে মিথ্যা গুজব ছড়াই। অথচ তাঁরা সব সময় মানবতার কথাই বলে এসেছেন, বলেছেন মুক্তির কথা।
“কাজী নজরুল ইসলাম”- একটা যুগ যার ওষ্ঠে, কলমে, প্রতিবাদে থরথর করে কেঁপেছে৷ একটা জীবন যতটা রঙিন হতে পারে ধর্মীয় ঘেরাটোপের বাইরে ততটাই রঙিন ছিলেন তিনি৷ সামন্ততান্ত্রিক সভ্য সমাজে একজন আধুনিকমনস্ক ব্যক্তি যতটা ধর্ম বাহুল্যহীন পরিসরে থাকতে পারেন ততটাই ছিলেন কাজী নজরুল৷ সব কাজের জন্যে হাত পেতে পান নিয়েছেন বটে, পারিতোষিক নেবার কথা মুখেও আনেননি কখনো। তিনি যাপন করেছেন স্বাধীন জীবন, অনিয়মের নিয়মবদ্ধ জীবন যা তাঁকে চিররহস্যময় আর দুর্নিবার আকর্ষণের কেন্দ্রে রেখেছে বাঙালীর মনে আজো।
শুভ জন্মদিন দুখু মিয়া

ঢাকা বিশ্ববিদ্যালয়ে ১৯৭৬সালে সম্মান প্রথম বর্ষে ভর্তির ফরমে কবি রুদ্র মুহম্মদ শহিদুল্লাহ
লিখেছিলেন ধর্ম -মানব ধর্ম।
জীবনের শুরু থেকেই স্পর্ধা আর সাহস মিলে এক নতুন পৃথিবীর সামনে দাঁড় করান।
'এ-যেন নষ্ট জন্মের লজ্জায় আড়ষ্ট কুমারী জননী,
স্বাধীনতা—এ কি তবে নষ্ট জন্ম?
এ কি তবে পিতাহীন জননীর লজ্জার ফসল?
জাতির পতাকা আজ খামচে ধরেছে সেই পুরনো শকুন।'
(বাতাসে লাশের গন্ধ, উপদ্রুত উপকূল)
রক্তিম উচ্চারণে কণ্ঠের সশরীর গন্ধ। শুধু কণ্ঠ আর বাক্যবিন্যাসে নয়—শুধু কবিতায়ও নয়; জীবন, জীবনের গতিবিধি, কর্ম ও যাপনে সর্বাবস্থায় এই বোধ কিংবা স্বপ্ন বাস্তবায়ন ও বিস্তারের সুষম তাড়নাজাত দ্রোহ ও প্রেমের ব্যতিক্রম এক কাব্যভাষা নির্মাণে পারঙ্গম স্বাধীনতা-যুদ্ধোত্তর বাঙালি কবিদের তিনিই অন্যতম। কবি রুদ্র মুহম্মদ শহিদুল্লাহ—অবশ্য তার ভাষায়, তিনি কবি নন তিনি একজন শব্দ-শ্রমিক।
'এখানে একসময় বিকেল পলাতক হবে
সন্ধার বাড়বে বয়স- আমি তবু একজন
বোসে থাকবো অনন্ত রাত্রির দিকে মুখ ফিরিয়ে
তুমি শুধু একবার বোলো ' ভালবাসা তোমাতে আছে!'
রুদ্র মোহাম্মদ শহীদুল্লাহ। কবিতার সেই স্পন্দিত পুরুষ দ্রোহ ও প্রেমের ভাষায় নিজেকে খুঁজেছেন , খুঁজেছেন জাতির শেকড় ।
চ’লে গেলে আমারো অধিক কিছু থেকে যাবে আমার না-থাকা জুড়ে
----- রুদ্র মুহম্মদ শহিদুল্লাহ
" আমি ঈর্ষা করি, যত দিন না আমার দাফন হবে, আমার ধারনা আমার দাফনের পরও আমি রুদ্র মুহাম্মদ শহীদুল্লাহকে ঈর্ষা করবো। খোদার কসম আমি রবীন্দ্রনাথকেও ঈর্ষা করি না, ঈর্ষা করি লালন ফকির, হাসন রাজা, কবি জসীমউদ্দিন আর রুদ্র মুহাম্মদ শহীদুল্লাহকে ঈর্ষা করি। দুইটি লাইনের জন্য
“ভাল আছি, ভালো থেকো,
আকাশের ঠিকানায় চিঠি লিখো।”
জাতিস্মর কবির সুমন এভাবেই রুদ্রকে উপস্থাপন করেছেন।
১৯৮৭ সালে এরশাদ ও তার ভাড়াটে কবিরা তাদের বাহাদুরি দেখাতে ঢাকায় আয়োজন করেন কবিতা উৎসব তখন ২৮ বছরের এক অনাহারী যুবক বলে উঠে আট কোটি মাথা নিয়ে খেলে এক খুনি খেলোয়াড়! কি সাহস ছিল সেই আজন্ম ভবঘুরে যুবকের!
২১ জুন ১৯৯১ সালে মাত্র ৩৫ বছর বয়সে বিদায় নেন এই কাব্যপুরুষ। তার কবিতায় বারবার উঠে এসেছে মানুষ, সমাজ, চেতনার ত্রিকোনো উঠোন আর জীবনের শুভ্র কঙ্কাল। রুদ্রের কবিতা নিজেই এক মহান ইতিহাস। সময়ের চিলেকোঠায় ‘কবিতা’নাম্নি বর্গক্ষেত্রের মধ্যেই রুদ্র মানুষের একাকিত্বতা, নিমগ্নতা, লৌকিক সভ্যতার মানচিত্র এঁকেছেন দক্ষ হাতে।
রুদ্র মুহম্মদ শহিদুল্লাহ কবি, কবি এবং কবি। কবির ঊর্ধ্বে আর কিছুই নন তিনি। রুদ্রের কবিতা স্বপ্ন দেখায় কবিতার আড়ালে এক বিশুদ্ধ সময়ের। রুদ্র তার কবিতায় অপ্রতিরোধ্য গতি সৃষ্টি করে সহজেই পৌঁছে গেছেন কালোত্তীর্ণের কাতারে।
'৭৫ পরের কালে রুদ্র কবিতার পাতায় পাতায় লিখেছে অভিমানের কথা, বিষন্ন রক্তপাতের কথা, মর্মঘাতী আত্ম-পরিচয়ের রাজনৈতিক সঙ্কট সৃষ্টিকালের খারাপ উদ্দেশ্যের কথা। ঐক্যবদ্ধ হতে হবে, এক সাথে কাজ করতে হবে সবাইকে, ধর্ম বর্ণ নিয়ে নয়, শ্রমে ঘামে মিলে মিশে একসাথে থাকতে হবে সবাইকে, যেমন আছে বাঙালি হাজার বছর ধরে, না হয় এই দেশ বাঁচবে না, এমন কথাও লিখেছে সে। রুদ্রই প্রথম লিখেছে মাতৃভূমির পতাকাকে কেমন করে মৌলবাদী শকুনেরা খামচে ধরেছে সেই প্রেক্ষাপটকালের কথা, আমাদের স্বাজত্যবোধ কেমন করে মিথ্যা আর ভুল সংজ্ঞার দিকে ঠেলে দিলো পরাজিত রাজনীতি, সেই কথা। এসব তো ইতিহাস। সে ইতিহাস ভালো করে যারা দেখেছে তাঁদের দায় নেই?আমি অবনত ও কুণ্ঠিত, রুদ্রের প্রতি!
যতই ক্ষোভ আর অভিযোগ থাক, রুদ্রকে নিয়ে তসলিমা লিখেন-
“রুদ্রকে আমি আমার সতেরো বছর বয়স থেকে চিনি। সেই সতেরো বছর বয়স থেকে রুদ্র আমার সমস্ত চেতনা জুড়ে ছিল। আমাকে যে মানুষ অল্প অল্প করে জীবন চিনিয়েছে, জগৎ চিনিয়েছে- সে রুদ্র। আমাকে যে মানুষ একটি একটি অক্ষর জড়ো করে কবিতা শিখিয়েছে- সে রুদ্র।
যৌথজীবন আমরা যাপন করতে পারিনি। কিন্তু যত দূরেই থাকি, আমরা পরস্পরের কল্যাণকামী ছিলাম। রুদ্রের সামান্য স্খলন আমি একদিনও মেনে নিইনি, রুদ্রের দু’চারটে অন্যায়ের সঙ্গে আমি আপোস করিনি- পরে সময়ের স্রোতে ভেসে আরো জীবন ছেনে, জীবন ঘেঁটে আমি দেখেছি, রুদ্র অনেকের চেয়ে অনেক বড় ছিল, বড় ছিল হৃদয়ে, বিশ্বাসে। রুদ্রের ঔদার্য, রুদ্রের প্রাণময়তা, রুদ্রের অকৃত্রিমতার সামনে যে কাউকে দাঁড় করানো যায় না।”
অনিয়ম আর স্বেচ্ছাচারিতা ফলে আলসারে পেয়ে বসেছিল তাকে। পায়ের আঙ্গুলে রোগ বাসা বেঁধেছিল। ডাক্তার বলেছিলো পা বাঁচাতে হলে সিগারেট ছাড়তে হবে। তিনি পা ছেড়ে সিগারেট নিয়ে থাকার সিদ্ধান্ত নিলেন। আর তাই স্থান হলো হলি ফ্যামিলির ২৩১ নম্বর কেবিনে। ৯১ সালের ২০ জুন সুস্থ্য হয়ে পশ্চিম রাজাবাজারের বাড়িতে ফিরেও গেলেন। কিন্তু ২১ জুন ভোরে দাঁত ব্রাশ করতে করতে অজ্ঞান হয়ে মৃত্যুর কোলে ঢলে পড়েন কবি রুদ্র মোহাম্মদ শহিদুল্লাহ।
মাত্র ৩৫ বছরের স্বল্পায়ু জীবনে তিনি সাতটি কাব্যগ্রন্থ ছাড়াও গল্প, কাব্যনাট্য এবং ‘ভালো আছি ভালো থেকো ’ সহ অর্ধ শতাধিক গান রচনা ও সুরারোপ করেছেন।
১৯৭৯ সালে প্রকাশিত হয় তার প্রথম কবিতার বই ‘উপদ্রুত উপকূলে’। প্রথম বইয়ের ‘বাতাসে লাশের গন্ধ’ কবিতা সকলের মনোযোগ কেড়ে নেয় ও পাঠক সমাজে সাড়া জাগায়। রুদ্র’র দ্বিতীয় বই ‘ফিরে চাই স্বর্ণগ্রাম’ প্রকাশিত হয় ১৯৮২ সালে। তারপর একে একে প্রকাশিত হয় ‘মানুষের মানচিত্র‘ (১৯৮৪), ‘ছোবল’ (১৯৮৬), ‘গল্প’ (১৯৮৭), ‘দিয়েছিলে সকল আকাশ’ (১৯৮৮) ও ‘মৌলিক মুখোশ’ (১৯৯০)। এছাড়া প্রকাশিত হয় গল্পগ্রন্থ ‘সোনালি শিশির’। আর তার মৃত্যুর পর প্রকাশিত হয় নাট্যকাব্য ‘বিষ বিরিক্ষের বীজ’।
এক বেপরোয়া বোহেমিয়ান। নানা কৃত্রিমতা ও ভণ্ডামিতে ভরা আমাদের নাগরিক সমাজের লোক নন। ছটফটে, অধৈর্য, বেহিসেবি, বাউণ্ডুলে, নিজের-আখের-না-গোছাতে চাওয়া, নিজের সম্পর্কে যত্নবান হওয়ার ইচ্ছে পোষণ না করা, দামাল।শিল্প ত তাই বলে যাকে আকড়ে ধরে বাঁচতে হয়।
ভালো আছি ভালো থেকো আকাশের ঠিকানায় চিঠি লিখো’র মতো অসম্ভব সুন্দর আর জনপ্রিয় গান লিখেছেন। গানের দল গড়েছেন ‘অন্তর বাজাও’ নামে। শেষ জীবনে ফিল্ম বানাতে চেয়েছিলেন।কিন্তু মৃত্যু পথ আটকে দিলো। ভীষণ এক খামখেয়ালীর জীবন ছিলো তার। পারিবারিক স্বচ্ছলতা ছিলো, সেপথে যাননি। চাকরির প্রাতিষ্ঠানিকতায় নিজেকে বাঁধেননি। কয়েকটা রিক্সা ছিলো— তা থেকে যা আয় হতো তাতেই চলতেন। ঠিকাদারী করেছেন, চিংড়ির খামার করেছেন। পাঞ্জাবী আর জিন্স প্যান্টের যুগলবন্দী তখন বোধহয় তিনি একাই ছিলেন। ঋত্বিকের মতোই ছিলো তার মদ্যপ্রীতি। প্রতিসন্ধ্যায় হাটখোলার নন্দের দোকানে হাজিরা দিতেই হতো। জল বিনা তার যে চলে না। হুইস্কির বাংলাকরণ করেছিলেন ‘সোনালী শিশির’। এই নামে একটা গল্পও লিখেছিলেন।
শুধু লেখায় নয়, যাপনে বিশ্বাসী। তার লেখা মনে হয়েছিল, যাপন-ভিত্তিক। সে যাপন অনেকেরই পছন্দ হবে না। তাতে তার কিছু যেত আসত না।
"জন্মদিনে আ"মি মৃত্যুকে ভয় পাই
জীবনের প্রচন্ড করতালির ভেতর
শুনি মৃত্যুর নিঃশব্দ চারন।"
শব্দশ্রমিক,অনার্যপুত্র রুদ্র মুক্তবুদ্ধি ও প্রগতির পথ খুঁজেছেন , আমাদের দেখিয়েছেন সেই পথ আজন্ম ।
মিঠেখালির বুকে শুয়ে আছ কবিতার খেয়ালী চাষা ।সব বাঁধা ছিঁড়ে যে কবি বেরিয়ে এসেছেন, তাঁর কাঁধে এখন বাংলা কবিতার জোয়াল!
রুদ্র আজীবন প্রাতিষ্ঠানিকতার বিরোধী , সনাতন প্রতিষ্ঠান ভেঙ্গে মানবিক মূল্যবোধ নির্ভর মুক্ত সমাজের ইশতেহার তার পুরো জীবন। নিজে কাঙ্ক্ষিত স্বপ্নের জন্য , শিল্পের জন্য বিশ্ববিদ্যালয় পাঠ চুকিয়েও সরকারি - বেসরকারী চাকুরী নেন নি, হন নি ব্যবসায়ী। ধর্ম , গোত্র , সম্প্রদায়ের বিভক্তির উর্ধ্বে কেবল মানুষের পৃথিবীর জন্য নিবেদিত তার শিল্পের পক্ষপাত ।
পৃথিবী, নারী, স্বপ্ন, সংগ্রাম আর শিল্পের প্রতি নিমগ্ন কবিতা-কারিগর রুদ্র মুহম্মদ শহিদুল্লাহ; বড় অসময়ে অবহেলায় চলে গেলে বাউল , ভাল থেকো তোমার আকাশে। আজও বেদনার বেনোজলে ,দ্রোহের স্পর্ধায় তোমার কাছেই আসি বার বার।
আজ কবি রুদ্র মুহম্মদ শহিদুল্লাহর প্রয়াণ দিবস।
কাঁধে কালো ব্যাগ, রুদ্র হেঁটে যাচ্ছে মঞ্চের দিকে, সম্মিলিত মানুষের দিকে, কবিদের তুমুল আড্ডায় রুদ্র তার তাবৎ মৃত্যুকে আড়াল করে দুর্বিনীত হেসে উঠছে আজও।
৩৪ বছরের এক ভবঘুরে সবকিছুকে পায়ে ঠেলে জীবনের, স্বপ্নের কথা বলেছেন। তার কাছে নত হতেই হয়
"কথা ছিলো ‌’আমাদের ধর্ম হবে ফসলের সুষম বন্টন’,
আমাদের তীর্থ হবে শস্যপূর্ণ ফসলের মাঠ।"
- রুদ্র মুহম্মদ শহিদুল্লাহ
দ্রোহ,প্রেমের স্পন্দিত বুকে মনে হয় আমিই রুদ্র

রাত ন’টার মত বাজে।
আমি কি যেন লিখছি হঠাৎ আমার মেজো মেয়ে ছুটতে ছুটতে এসে বলল, বাবা একজন খুব বিখ্যাত মানুষ তোমাকে টেলিফোন করেছেন। আমি দেখলাম আমার মেয়ের মুখ উত্তেজনায় চকচক করছে। ব্যাপারটা ঠিক বুঝলাম না। বিখ্যাত মানুষরা যে আমাকে একেবারেই টেলিফোন করেন না তাতো না। মেয়ে এত উত্তেজিত কেন?
‘বাবা তুমি কিন্তু আবার বলতে বলবে না যে তুমি বাসায় নেই।
তোমার বিশ্রী অভ্যাস আছে বাসায় থেকেও বলো বাসায় নেই।’
আমি বললাম, টেলিফোন কে করেছে মা?
আমার মেয়ে ফিসফিস করে বলল, জাহানারা ইমাম।
এই নাম ফিসফিস করে বলছ কেন? ফিসফিস করে বলার কি হল?
‘বাবা উনি যখন বললেন, তার নাম জাহানারা ইমাম তখন আমি এতই নার্ভাস হয়ে গেছি যে, তাকে আসস্লামালাইকুম বলতে ভুলে গেছি।’
‘বিরাট ভুল হয়েছে। যাই হোক দেখা যাক কি করা যায়।’
আমি টেলিফোন ধরলাম এবং বললাম, ‘আমার মেয়ে আপনাকে সালাম দিতে ভুলে গেছে এই জন্যে সে খুব লজ্জিত। আপনি তাকে ক্ষমা করে দেবেন। সে আমার পাশেই দাঁড়িয়ে আছে।’
ওপাশ থেকে তার হাসির শব্দ শুনলাম। হাসতে হাসতেই বললেন, ‘আমি কিন্তু আপনাকে টেলিফোন করেছি কিছু কঠিন কথা বলার জন্যে।’
‘বলুন।’
‘আপনি রাগ করুন বা না করুন কথাগুলো আমাকে বলতেই হবে।’
‘আমি শংকিত হয়ে আপনার কথা শোনার জন্য অপেক্ষা করছি।’
‘আপনি স্বাধীনতাবিরোধীদের পত্রিকায় লেখেন কেন? আপনার মত আরো অনেকেই এই কাজটি করে । কিন্তু আপনি কেন করবেন?’
তিনি কথা বলছে নিচু গলায়, কিন্তু বলার ভঙ্গিতে কোন অস্পষ্টতা নেই। কোন আড়ষ্টতা নেই।’
আমি হকচকিয়ে গেলাম। আক্রমণ এইদিক থেকে আসবে ভাবিনি। তবে পত্রিকায় লেখা দেয়ার ব্যাপারে আমার কিছু যুক্তি আছে। খুব যে দুর্বল যুক্তি তাও না। যুক্তিগুলো তাকে শোনালাম। মনে হল এতে তিনি আরও রেগে গেলেন। কঠিন গলায় বললেন, ‘আপনার মিসির আলী বিষয়ক রচনা আমি কিছু কিছু পড়েছি, আপনি যুক্তি ভালো দেবেন তা জানি। কিন্তু আমি আপনার কাছ থেকে যুক্তি শুনতে চাচ্ছি না। আপনাকে কথা দিতে হবে ওদের পত্রিকায় লিখে ওদের হাত শক্তিশালী করবেন না। আপনি একজন শহীদ পিতার পুত্র। ‘তুই রাজাকার’ শ্লোগান আপনার কলম থেকে বের হয়েছে। বলুন আর লিখবেন না।’
আমি সহজে প্রভাবিত হই না। সে রাতে হলাম । বলতে বাধ্য হলাম, আপনাকে কথা দিচ্ছি আর লিখব না। এবার বলুন আপনার রাগ কি কমেছে? তিনি হেসে ফেললেন। বাচ্চা মেয়েদের এক ধরণের হাসি আছে – কুটকুট হাসি, বড়দের বিব্রতকর অবস্থায় ফেলে যে হাসি তারা হাসে সেই হাসি।
আমি বললাম, ‘আমি সবসময় লক্ষ্য করেছি আপনি আমাকে আপনি আপনি কবেন। নিজেকে খুব দূরের মানষ মনে হয়। দয়া করে আমাকে ‘তুমি’ করে বলবেন।’ তিনি বললেন, ‘আচ্ছা বলব। এখন থেকে বলব।’
তিনি কিন্তু আমাকে ‘তুমি’ কখনই বলেননি। যতবারই মনে করিয়ে দিয়েছি ততবারই বলেছেন, ‘হ্যাঁ এখন থেকে বলব।’ কিন্তু বলার সময় বলেছেন ‘আপনি’। হয়তো তিনি আমাকে কখনোই কাছের মানুষ মনে করেননি।
তার অনেক কাছের মানুষ ছিলো আমার মা। আমার ছোট ভাই জাফর ইকবাল। জাফর ইকবালের উল্লেখ তার লেখাতে পাই। ব্যাক্তিগত আলাপেও জাফর ইকবালের প্রসঙ্গে তাকে উচ্ছ্বসিত হতে দেখি। শুধু আমার ব্যাপারেই এক ধরণের শীতলতা। হয়তো তার ধারণা হয়েছিল, যে মহান আন্দোলনের নেতৃত্ব তিনি দিচ্ছেন আমি সেই আন্দোলন এড়িয়ে যাবার চেষ্টা করছি। যে ১০১ জনকে নিয়ে ঘাতক দালাল নির্মূল কমিটির আদি যাত্রা, আমি সেই ১০১ জনের একজন। অথচ পরে আমার আর কোন খোঁজ নেই। কাজেই আমার ভূমিকায় অস্পষ্টতাতো আছেই। তিনি আমার প্রতি শীতল ভাব পোষণ করতেই পারেন। সেটাই স্বাভাবিক।
আরেক দিনের কথা, তিনি টেলিফোন করেছেন। গলার স্বর অস্পষ্ট। কথা কেমন জড়িয়ে জড়িয়ে যাচ্ছে। আমি বললাম, ‘আপনার শরীর কি খারাপ করেছে?’
তিনি ক্লান্ত গলায় বললেন, ‘শরীর আছে শরীরের মতই। আপনাকে একটা ব্যাপারে টেলিফোন করেছি।’
‘বলুন কি ব্যাপার।’
‘এই যে একটা আন্দোলন চালিয়ে নিয়ে যাচ্ছি এতে অর্থ ব্যায় হচ্ছে। আমাকে চলতে হচ্ছে মানুষের চাঁদায়। আপনি প্রতি মাসে একটা নির্দিষ্ট অংকের চাঁদা দেবেন।’
‘অবশ্যই দেব।’
‘আমি একজনকে পাঠাচ্ছি। এ মাসের চাঁদা দিয়ে দিন।’
‘জ্বি আচ্ছা, কত করে দেব?’
‘আপনি আপনার স্বামর্থ্য মত দেবেন। মাসে দু’হাজার করে দিতে পারবেন?’
‘পারব।’
একজন এসে চাঁদা নিয়ে গেলো। পরের দু’মাস কেউ চাঁদ নিতে এলো না। আমার মন একটু খারাপ হল। মনে হল হয়ত সিদ্ধান্ত হয়েছে আমার কাছ থেকে চাঁদা নেয়া হবে না। তৃতীয় মাসে তিনি টেলিফোন করে বললেন, ‘কি ব্যাপার আপনি আপনার চাঁদার টাকা দিচ্ছেন না কেন?’
আমি বিনীতভাবে বললাম, ‘কেউ তো নিতে আসেনি।’
‘আমার এত লোকজন কোথায় যে পাঠাবো! আপনি নিজে এসে দিয়ে যেতে পারেন না? আপনিতো এলিফেন্ট রোডেই থাকন। দু’মিনিটের পথ।’
‘আমি আসছি। ভালো কথা আপনার সাথে রাগারাগি করার মত একটা ঘটনা ঘটেছে। আমি এসেই কিন্তু রাগারাগি করব।’
তিনি বিস্মিত হলে বললেন, ‘আমিতো কিছুই বুঝতে পারছি না।’
‘এসে নেই তারপর বুঝবেন।’
‘না এখনই বলুন।’
‘আমার বড় মেয়ে নোভার ছিল মাথা ভর্তি চুল। আপনি হচ্ছেন তার আদর্শ। আপনার মাথার ছোট ছোট চুল তার খুব পছন্দ। সে আপনার মত হবার প্রথম ধাপ হিসেবে তার মাথার সব চুল কেটে ফেলেছে।’
‘সত্যি।’
‘বাসায় আসুন। বাসায় এসে দেখে যান।’
একেবারে কিশোরী গলায় তিনি অনেকক্ষণ হাসলেন। তারপর বললেন, ‘আপনার মেয়েকে বললেন লম্বা চুল আমার খুব প্রিয়। আমি যখন তার বয়সী ছিলাম তখন আমার হাঁটু পর্যন্ত লম্বা চুল ছিল। ছবি আছে। আমি আপনার মেয়েকে দেখাব। চুল কেটে ছোট করতে হয়েছে ক্যান্সারের জন্য। কেমোথেরাপির কারণে চুল পড়ে যাচ্ছিলো। কি আর করব?’
তিনি একবার আমার বাসায় আসার ইচ্ছা পোষণ করলেন। আমার মেয়েদের সঙ্গে কিছুক্ষণ গল্প করবেন। তার গল্প করতে ইচ্ছা করছে। গাড়ি পাঠিয়ে তাকে আনালাম। গ্রহ যেমন সূর্যকে ঘিরে রাখে আমার মেয়েরাও তাকে সেই ভাবে ঘিরে গোল হয়ে বসে পড়ল। তিনি তাদের বললেন তার শৈশবের কথা। আমি আসরে যোগ দিতে চেয়েছিলাম। তিনি বললেন, আপনি আসবেন না। এই আসরে আপনার প্রবেশাধিকার নেই।
অন্যান্য ফ্ল্যাটে খবর চলে গেছে। ছেলেমেয়েরা আসছে। তারাও গল্প শুনতে চায়।
আমার স্ত্রী ব্যস্ত হয়ে পড়ল, অতি সন্মানিত এই মানুষটিকে সে কি খাওয়াবে? তিনি তো কিছুই খেতে পারেন না।
তিনি আমার স্ত্রীকে আশ্বস্ত করলেন, শুধু মুখে যাবেন না। কিছু খাবেন। পাকা পেঁপে থাকলে ভালো হয়।
ঘরে পাকা পেঁপে নেই। আমি ছুটলাম পাকা পেঁপের সন্ধানে। লিফট থেকে নামতেই এক ভদ্রলোক চোখ বড় বড় করে বললেন, জানেন, আমাদের এই ফ্ল্যাটের কোন এক বাড়িতে জাহানারা ইমাম এসেছেন।
আনন্দে আমার মন দ্রবীভূত হল। এই মহীয়সী নারী কত অল্প সময়ে মানুষের হৃদয় দখল করে নিয়েছেন।
তার মৃত্যু সংবাদ আমাকে দেন আসাদুজ্জামান নূর।
বাসায় তখন ক্যাসেট প্লেয়ার বাজছে। আমার মেয়েরা জন ডেনভারের গান শুনছে ‘রকি মাউন্টেন হাই, কলারাডো।’ সঙ্গে সঙ্গে গান বন্ধ হয়ে গেলো। মেয়েরা তাদের নিজেদের ঘরে ঢুকে দরজা বন্ধ করে দিলো। আমার মা আমার কাছে জানতে চাইলেন, আন্দোলন এখন কে এগিয়ে নিয়ে যাবে? আমি তাকে বললাম, দ্বিতীয় জাহানারা ইমাম আমাদের নেই। জাহানারা ইমাম দু’টা তিনটা করে জন্মায় না। একটাই জন্মায়। তবে কেউ না কেউ এগিয়ে আসবেই। অপেক্ষা করুন।
মা জায়নামাজে বসলেন।
আর আমি একা একা বসে রইলাম বারান্দায়। এক ধরনের শূণ্যতা বোধ আমার ভেতর জমা হতে থাকল। কেবলি মনে হতে লাগল একটা মস্ত ভুল হতে গেছে। কি পরিমান শ্রদ্ধা এবং ভালোবাসা এই মানুষটির প্রতি আমার ছিল তা তাকে জানানো হয় নি। আমার একটাই স্বান্ত্বনা মৃত্যুর ওপাশের জগত থেকে আজ তিনি নিশ্চয়ই আমার বিপুল শ্রদ্ধা ও ভালোবাসা অনুভব করতে পারছেন। নিশ্চয়ই বুঝতে পারছেন আমি সবসময়ই তার পাশে ছিলাম। যে ক’দিন বেঁচে থাকবো তাই থাকব। বঙ্গ-জননীর পাশে তার সন্তানরা থাকবে না তা কি কখনো হয়?
বাংলার পবিত্র মাটিতে তার পায়ের চিহ্ন আর পড়বে না। স্বাধীনতাবিরোধীদের এই সংবাদে উল্লসিত হবার কিছু নেই। বাংলার হৃদয়ে তিনি জ্বেলে দিয়েছেন অনির্বাণ শিখা। ঝড়-ঝাপ্টা যত প্রচন্ডই হোক না কেন সেই শিখা জ্বলতে থাকবে। কি সৌভাগ্য আমাদের, তিনি জন্মেছিলেন এই দেশে।
-তিনি / হুমায়ূন আহমেদ
সবাই তাকে বলতো বাংলার সুচিত্রা সেন। ক্যান্সারের কারণে সেই চুল বিসর্জন দিতে হয় তাকে। কেটে ফেলতে হয় মুখের একপাশের মাড়ি। উনার চুল কাটার খবর পেয়ে সাহিত্যিক হুমায়ূন আহমেদের বড় কন্যা
'নোভাও তার চুল কেটে ফেলে। '
হুমায়ূন আহমেদ তাকে একথা জানাতেই তিনি বলেন
- আপনার মেয়েকে বলুন ' লম্বা চুল আমার খুব প্রিয়।
তার বয়সে আমার হাঁটুর সমান চুল ছিল। ' এই মহীয়সী নারী সব মানুষের হৃদয় দখল করে নিয়েছিলেন।
জাহানারা ইমাম দুইবার জন্ম নেন না। একবারই তিনি এসেছিলেন আমাদের মাঝে ।
'২০০০সালের দিকে তাকিয়ে আছি । অতদিন বাঁচব কি ? এখন আমি বাঁচতে চাই । বাংলাদেশের নতুন প্রজন্মের ছেলেমেয়েদের জন্য আরো লিখে যেতে চাই । আমার বই পড়ে যেসব পাঠক আমার কাছে আসে , তাদের বেশির ভাগের বয়স ১৫ থেকে ২৫ এর মধ্যে । তারা আমার কাছ থেকে জগত জীবন সম্পর্কে কতো কিছু জানতে চায় , আমাদের মুক্তিযুদ্ধের কথা আরো বেশি করে জানতে চায়, তাদের নিজস্ব সুখ দুঃখ মেশানো নানা সমস্যার সমাধানও জানতে চায় , তারা আমাকে ঘিরে রাখে । তাদের জন্যই আমি এই বৃদ্ধ বয়সে একাকী বাস করেও কখনো নিঃসঙ্গ বোধ করি না । তাদের আগ্রহে জ্বলজ্বল মুখের দিকে তাকিয়ে আমি আরো বাঁচার , আরো লিখে যাবার প্রেরণা পাই । ''
দশ বছর ঘাতক ব্যাধির সাথে যুদ্ধ করে এই কথাগুলো দিয়ে তিনি শেষ করেছেন ''ক্যান্সারের সাথে বসবাস ''বইটি । শহীদ জননী জাহানারা ইমাম এভাবেই সকল তরুণের মাঝে খুঁজে পেতেন রুমীর মুখ ভালবাসায়,স্নেহে হয়ে উঠেছেন সকলের মা।
ক্লাস সিক্স শেষ করে আর লেখাপড়া করবেন না বলে মনস্থির করে ফেলেছেন। কেউ যখন তাকে লেখাপড়া করাতে রাজি করতে পারছেন না তখন হঠাত করে নিজে থেকেই আবার লেখাপড়ায় আগ্রহ ফিরে পেলেন। কারণটি বিচিত্র, তিনি খবরের কাগজে বিজয়লক্ষ্মী পণ্ডিতের ছবি দেখে মুগ্ধ হয়ে গেলেন। মুগ্ধতা যতটুকু না বিজয়লক্ষ্মী পণ্ডিতের বিদ্যাবুদ্ধি আর পাণ্ডিত্যে তার থেকে বেশি তার হাতকাটা ব্লাউজ আর ববকাটা চুলে!
কৈশোরে তার বই পড়ার তীব্র আগ্রহ। স্কুল শেষ করেই রবীন্দ্র রচনাবলিতে ডুবে গেছেন, বিছানার নিচে লুকিয়ে বঙ্কিমের কপাল কুণ্ডলা পড়ছেন। ছোট বয়সে বড়দের 'নভেল' পড়ার কারণে নিগৃহীত হচ্ছেন তবু কোনোমতে নিজেকে থামাতে পারছেন না। বইয়ের জন্য তীব্র আকর্ষণের কাছে সব যুক্তি সব বাধা নিষেধ তুচ্ছ হয়ে যাচ্ছে।
দেখি ছটফটে একটা কিশোরী সাইকেলে করে শহর চষে ফেলছে তার আনন্দ আমাদের স্পর্শ করে। আবার দেখতে পাই হঠাৎ করে বড় হয়ে যাওয়ার অপরাধে তাকে শাড়ি পরিয়ে ঘরের ভিতর বন্দী করে ফেলা হয়েছে, সেই যাতনাটুকুও সমানভাবে আমাদের ব্যথিত করে।
কলেজে জাহানারা ইমাম সহপাঠী অঞ্জলির মাধ্যমেই কমিউনিজমের পাঠ নেন। অঞ্জলি তাকে এ সংক্রান্ত বইপত্র পড়তে দিতেন। কিন্তু বাবা যথেষ্ট উদার হলেও কমিউনিস্টদের পত্রিকা ‘জনযুদ্ধ’ দেখে ক্ষিপ্ত হয়ে ভর্ৎসনা করেছিলেন। মেয়ে রাজনীতির সঙ্গে সম্পৃক্ত থাকুক এটা তিনি চাননি। স্বামী শরীফও চাননি। তাই জাহানারা ইমামকে রাজনীতির পথ ত্যাগ করতে হয়।
অন্যজীবন বইয়ের শেষ অংশে জাহানারা ইমাম তরুণী হয়ে উঠেছেন। তার জীবনে প্রায় একই সঙ্গে রাজনীতি আর প্রেম এসে দেখা দিয়েছে। আমরা আবিষ্কার করি প্রেমকে সম্মান দেখাতে গিয়ে তিনি রাজনীতিকে বিসর্জন দিয়েছেন, সেজন্য তার ভেতরে অস্পষ্ট বেদনাবোধ। এই বইয়ে উল্লেখ নেই কিন্তু আমরা জানি শেষ জীবনে যুদ্ধাপরাধের বিচারের জন্য তার নেতৃত্বে সারা দেশে তীব্র গণআন্দোলন গড়ে উঠেছিল। আমরা জানি না তরুণ বয়সে রাজনীতিকে বিসর্জন দেওয়ার সেই অতৃপ্তিটুকু শেষ বয়সে পূর্ণ হয়েছিল কিনা! কিন্তু আমরা অন্তত এটুকু জানি তার এই ভূমিকাটির জন্য এই দেশের মানুষ তাকে বুকের ভেতরে ঠাঁই দিয়েছে।
অন্যজীবন বইটিতে এই অসাধারণ মানুষটিকে আমরা ছটফটে শিশু, প্রাণোচ্ছল কিশোরী আর মায়াবতী তরুণী হিসেবে দেখতে পাই। মানুষটি নেই কিন্তু এই ছটফটে শিশু, প্রাণোচ্ছল কিশোরী আর মায়াবতী তরুণীটি তো আমাদের চোখের সামনে আছেন।
জাহানারার স্বপ্ন ছিলো- বড় হয়ে শান্তিনিকেতনে পড়তে যাবে। কিন্তু সে স্বপ্ন তাঁর সফল হয়নি। মটকা চাচা বাবাকে বলে কয়ে রাজিও করিয়ে ফেলেছিলেন। ডাকযোগে শান্তিনিকেতনে ভর্তির প্রসপেকটাসও এসে পড়েছিলো। কিন্তু ১৯৪১ সালের ৯ আগস্ট পত্রিকায় রবীন্দ্রনাথ ঠাকুরের মৃত্যুর খবর পড়ে জাহানারার শান্তিনিকেতন যাবার স্বপ্নেরও মৃত্যু ঘটলো। বাড়িতে বাবার কাছেই তাঁর শিক্ষা জীবনের শুরু। শিক্ষা জীবনে তাঁর বাবা সব ধরনের উৎসাহ ও অনুপ্রেরণা যুগিয়েছেন।
" রুমি খুব সহজে পৃথিবীতে আসে নি । দীর্ঘ ১৪ ঘন্টা গর্ভধারিণীকে কষ্ট দিয়ে, নিজেও কষ্ট পেয়ে তবেই সে এই পৃথিবীর আলো দেখে। আমার ডাক্তার জানতেন, রুমীর বাবা ইন্জ্ঞিনিয়ার।
তিনি সদ্যজাত রুমীকে দুই পায়ে ধরে, মাথা নিচের দিকে ঝুলিয়ে তার পিঠ চাপড়ে দিতে দিতে বলেছিলেন, 'এটা ১৯৫১ সাল । ২০ বছর পর ১৯৭১ সালে এই ছেলে ইন্জ্ঞিনিয়ার হবে ।'
আমি বলেছিলাম, যদি হতে না চায় ?
ডাক্তার হেসে বলেছিলেন, ' ইঞ্জিনিয়ার না হতে চায় না হবে।তবে কিছু একটা তো হবে ।'
১৯৭১ সালে রুমী ইঞ্জিনিয়ার হতে পারে নি। তবে কিছু একটা হয়েছিল ।
সে দেশের জন্য শহীদ হয়েছিল ।"
শহিদ জননী জাহানারা ইমাম এর "৭১ এর দিনগুলিতে এভাবেই রুমির পৃথিবীতে আসার সময়টা বলেন।
”তুইতো এখানে পড়বিনা। আই আই টিতে তোর ক্লাস শুরু হবে সেপ্টেম্বরে ,তোকে না হয় কয়েকমাস আগেই আমেরিকা পাঠিয়ে দেব “- শহীদ জননী জাহানারা ইমাম।
"আম্মা,দেশের এই রকম অবস্থায় তুমি যদি আমাকে জোর করে আমেরিকা পাঠিয়ে দাও,আমি হয়তো যাবো শেষ পর্যন্ত। কিন্তু তাহলে আমার বিবেক চিরকালের মত অপরাধী করে রাখবে আমাকে। আমেরিকা থেকে হয়ত বড় ডিগ্রি নিয়ে এসে বড় ইন্জিনিয়ার হবো, কিন্তু বিবেকের ভ্রূকুটির সামনে কোনদিন ও মাথা উঁচু করে দাঁড়াতে পারবনা। তুমি কি তাই চাও আম্মা?” রুমী।
শহীদ জননী জোরে জোরে দুই চোখ বন্ধ করে বললেন- “না ,তা চাই নে। ঠিক আছে তোর কথাই মেনে নিলাম। দিলাম তোকে দেশের জন্য কোরবানি করে। যা, তুই যুদ্ধেই যা।”
সেই মা'কে ছেলে কিছুক্ষণের জন্য আড়ালে যেতে বলে।
মা বুঝতে পারেন তার ছেলে সিগারেট খেতে শিখেছে তাই আড়াল চায়। মা বলেন, "কতদিন পর তোকে দেখছি! আবার কখন, কতদিন পর দেখব জানিনা। আমার সামনেই সিগারেট খা।
ঢাকায় অপারেশন করতে বাসায় এসে মা'য়ের কাছে রুমীর আবদার ছিল একটা ভালও সিগারেটের বক্স, যেটাতে পানি ঢুকে সিগারেট ভিজে যায় না।
মা জাহানারা ইমাম ঢাকার সব মার্কেট ঘুরে অবশেষে এমন একটা সিগারেটের বক্স পেলেন যেটাতে সিগারেট রেখে তাঁর ছেলে পাক বাহিনীর ভয়ে জলের নিচে ডুব দিয়ে লুকিয়ে আত্মরক্ষা করতে পারবে, কিন্তু তাঁর সিগারেট ভিজবে না।
ঘটনা ঘটে যাচ্ছে, তিনি দেখছেন। কিন্তু দেখছেন দূর থেকে। যদিও এই গল্প একান্তই তাঁর ব্যক্তিগত গল্প। জননীর তীব্র শোক ও বেদনার গল্প। নিজের গল্প দূর থেকে দেখতে পারেন তাঁরাই, যাঁরা বড় শিল্পী। গভীর আবেগকে সংযত করবার জন্য প্রযোজন হয় একটি পাষাণ হৃদয়ের। সত্যিকার শিল্পীদের হৃদয় হয় পাথরের, নয়ত এত দুঃখকে তাঁরা কোথায় ধারণ করবেন? জাহানারা ইমাম হৃদয়কে পাথর করে লিখলেন তাঁর ডায়রি। কী অসম্ভব আন্তরিকতার সঙ্গেই না তাঁর গল্প বলে গেছেন। সেই গল্প তাঁর একার থাকেনি। কোন এক অলৌকিক উপায়ে হয়ে গেছে আমাদের সবার গল্প। — হুমায়ূন আহমেদ
বাংলাদেশের মুক্তিযুদ্ধের ইতিহাসে শহীদ জননী জাহানারা ইমামের লেখা ডায়রি অত্যন্ত গুরুত্বপূর্ণ একটি দলিল। ১৯৮৬ সালে ডায়রিটি ‘একাত্তরের দিনগুলি’ নামে বই আকারে প্রকাশিত হয়। ১৯৭১ সালের ০১ মার্চ থেকে ১৭ ডিসেম্বর পর্যন্ত লেখা এই ডায়রিটিতে মুক্তিযুদ্ধে অবরুদ্ধ ঢাকার অবস্থা, পাকহানাদার ও রাজাকারদের গনহত্যা আর মুক্তিযোদ্ধাদের গেরিলা তৎপরতার কথা কথা উঠে এসেছে একেবারে বাস্তবতার জায়গা থেকে। সাথে যুদ্ধের মধ্যে বসবাস করা একটি মুক্তিযোদ্ধা পরিবারের সত্য গল্প। যুদ্ধের মধ্যে তাদের জীবন যাপনের গল্প।
এক বাঙালি নারী, গৃহবধূ, লেখিকা এবং লড়াকু জননী জাহানারা ইমাম স্বাধীনতা উত্তর বাংলাদেশে এক জাহানারা ইমাম মুক্তিযুদ্ধ পক্ষের মানুষের কাছে হয়ে ওঠেন প্রেরণা ও আস্থার ধ্রুবলোক।
ডাক্তাররা মৃত্যুর পূর্বাভাস দিয়ে দেয়ার পরও জাহানারা ইমাম এতটুকু বিচলিত হননি। জীবনের শেষ দিনগুলোতেও তিনি অন্যদের সাহস দিয়ে গেছেন। মুক্তিযুদ্ধের চেতনা বাস্তবায়নের আন্দোলনে তাঁর স্বপ্ন ছড়িয়ে দিয়ে গেছেন। কণ্ঠরুদ্ধ হয়ে যাওয়ার পর কাঁপা হাতে লেখা চিঠিতে দেশের মানুষের জন্য তিনি লিখেছেন ‘একাত্তরের ঘাতক ও যুদ্ধাপরাধী বিরোধী, মুক্তিযুদ্ধের চেতনা বাস্তবায়ন ও ৭১ এর ঘাতক দালাল নির্মূল আন্দোলনের দায়িত্বভার আমি আপনাদের, বাংলাদেশের জনগণের হাতে অর্পণ করলাম। জয় আমাদের হবেই।’
নিজের সহযোদ্ধাদের তিনি প্রায়ই বলতেন, “আমি হলাম শুকনো ঘাসের মত। যখন বৃষ্টির সংস্পর্শে আসি, তখন আমি সবুজ হয়ে উঠি। তোমরা সকলে আমার কাছে বৃষ্টির মত। তোমাদের তেজোদ্দীপ্ত মনোভাব আমাকে জাগিয়ে তোলে।” কিন্তু তিনি কি জানতেন, একটি ক্ষয়িষ্ণু, আত্মবিস্মৃত প্রজন্মের কাছে তিনি নিজেই ছিলেন জাতিস্মরের মত, যিনি শত বাধা ডিঙিয়েও সবাইকে গত জন্মের কথা স্মরণ করিয়ে দিতে লড়াই চালিয়ে যেতেন। স্বাধীন বাংলাদেশের ইতিহাসে যদি তাঁর অস্তিত্ব না থাকত, তবে এতদিনে হয়ত মৌলবাদের আবরণে ছেয়ে যেত গোটা জাতি। দেশটির নাম বাংলাদেশ থাকলেও, ভাবে-আদর্শে-নীতিতে এ দেশ হয়ে উঠত নব্য পাকিস্তান।
আমরা তাই নিজেদের সৌভাগ্যবান ভাবতেই পারি। ভাগ্যিস তিনি জন্মেছিলেন, এসেছিলেন ধনধান্যে পুষ্পে ভরা এই বসুন্ধরায়। ১৯৯৪ সালের ২৬ জুন হয়তো এ পৃথিবী হতে দেহত্যাগ করেছেন, কিন্তু তাঁর রেখে যাওয়া আদর্শ আজও ধারণ ও বহন করে চলেছে বাংলাদেশ। তাই তো আজও পথ হারায়নি বাংলাদেশ। যতদিন এ পৃথিবীর বুকে বাংলাদেশের অস্তিত্ব থাকবে, সেই অস্তিত্বের সাথে আষ্টেপৃষ্ঠে জড়িয়ে থাকবেন জাহানারা ইমামও। বাংলাদেশ ও জাহানারা ইমাম যে আলাদা কিছু নয়!
১৭ই ডিসেম্বর ফিরে এলো রুমীর সহযোদ্ধারা। কেবল ফিরল না রুমী। যে সত্য কে মেনে না নিতে রোজ নিজেকে সাহস যুগিয়েছেন জাহানারা, তা তাকে মানতেই হলো অবশেষে। শহীদ হয়েছেন রুমী আর জাহানারা হলেন শহীদ জননী। বিশ বছর পর সঞ্চিত দুঃখ, ক্ষোভ, বেদনায় তিনি জানতে চেয়েছিলেন-
“যাহারা তোমার বিষাইছে বাযু, নিভাইছে তব আলো
তুমি কি তাদের ক্ষমা করিয়াছ,তুমি কি বেসেছ ভালো?”
২৬শে জুন আজ আম্মার চলে যাওয়ার দিন। এই প্রজন্ম তাঁর কাছে ঋণী। তিনি এই জাতিকে মৌলিক শিকড়ের সন্ধান দিয়েছিলেন। এই দেশ জেগে আছে তাঁর স্বপ্ন বুকে ধারণ করে। তারা জানি তিনি কী অদম্য সাহস নিয়ে ডাক দিয়েছিলেন। মা তিনি , জননী তিনি।। মৃত্যুর আগ পর্যন্ত যুদ্ধাপরাধীদের বিচারের জন্য নিজের বাকি জীবন উৎসর্গ করেন।
আম্মা, রুমির মত এভাবেই তুমি বাঙ্গালির মুক্তিযুদ্ধের চেতনাকে আঁকড়ে ধরে আমাদের নতুনভাবে আমাদের চিনিয়েছিলে
প্রজন্ম থেকে প্রজন্মে বেঁচে থাকুক আপনার অনুপ্রেরনাদায়ী আত্মত্যাগী জীবনগাঁথা।

‘আমাদের যুগে আমরা যখন খেলেছি পুতুল খেলা
তোমরা এ যুগে সেই বয়সেই লেখাপড়া কর মেলা।
আমরা যখন আকাশের তলে ওড়ায়েছি শুধু ঘুড়ি
তোমরা এখন কলের জাহাজ চালাও গগন জুড়ি।’
(‘আজিকার শিশু’ কবিতার অংশবিশেষ)
কবি সুফিয়া কামাল, নামটির সঙ্গে মিশে আছে অসংখ্য আবেগ, অনুভূতি, ভালো লাগা ও ভালোবাসার সরলতা ও নারীর আত্মবিশ্বাস দৃঢ় করার মনোবল। শুধুমাত্র কবিই নন, তিনি ছিলেন একাধারে সাহিত্যিক, দার্শনিক, সমাজ সেবক, শিক্ষক ও সংগ্রামী নেতৃত্ব । তার কবিতার স্তবকে মিশে আছে প্রেম, প্রকৃতি, ব্যক্তিগত অনুভূতি, বেদনাময় স্মৃতি, স্বদেশের প্রতি মমতা, মুক্তিযুদ্ধের প্রেরণা এবং ধর্মীয় আবেগ।
সহজ কিন্তু আবেগী ভাষার প্রয়োগ ও মননশীল শব্দচয়ন তার প্রতিটি কবিতায় অন্য মাত্রা যুক্ত করে। তার লেখার ঝুলিতে কবিতা ছাড়াও আরও আছে ভ্রমণ কাহিনী, ডায়েরি, ছোট গল্প, উপন্যাস ও শিশুতোষ গ্রন্থ। সব মিলিয়ে প্রকাশিত গ্রন্থের সংখ্যা ২০টিরও বেশি। সেসবের মধ্যে কেয়ার কাঁটা, মায়া কাজল, মন ও জীবন, উদাত্ত পৃথিবী, অভিযাত্রিক, ভ্রমণ কাহিনী ‘সোভিয়েত দিনগুলি’, স্মৃতিকথা ‘একাত্তরের ডায়েরি’ ইত্যাদি বিশেষভাবে উল্লেখযোগ্য।
জীবনের শুরুটা কবি সুফিয়া কামালের জন্যে মোটেও আনন্দদায়ক ছিল না। নারীরা তখন সমাজে অনেকটাই পশ্চাৎপদ ছিলো। চার দেয়ালের বদ্ধ ঘরে জীবন কাটানোর জন্য প্রস্তুত হতে চাননি তিনি, সমাজের সঙ্গে ঠিকভাবে খাপ খাইয়ে নিতে পারছিলো না তার মন। প্রেরণা ছিলেন শুধুই কবির মা সৈয়দা খাতুন। রক্ষণশীল পরিবার বলে, ঘরে মেয়েদের পড়ালেখা সম্পূর্ণ নিষিদ্ধ ছিলো। মায়ের হাত ধরে হাতে প্রথম বই পাওয়ার আনন্দ পান তিনি। বাড়িতে উর্দুর চল থাকলেও নিজের চেষ্টায় বাংলায় লিখতে পড়তে শিখেন তিনি। গৃহবন্দী জীবনে নিজেকে ধীরে ধীরে স্বশিক্ষিত করে গড়ে তুলতে থাকেন কবি সুফিয়া কামাল।
সুফিয়া কামালের জীবনের দিক পরিবর্তনের সূচনা হয় আরেক মহিয়সী নারী বেগম রোকেয়া সাখাওয়াত হোসেনের সঙ্গে সাক্ষাতের মাধ্যমে। ১৯১৮ সালে মায়ের সঙ্গে যখন প্রথম কলকাতায় যান তিনি, তখন তার পরিচয় হয় বেগম রোকেয়া সাখাওয়াতের সঙ্গে। বেগম রোকেয়ার দর্শন, নারী জাগরণের মনোভাব এবং সাহিত্যানুরাগ ভীষণভাবে নাড়া দেয় শৈশবের সুফিয়াকে।
রক্ষণশীল মুসলমান সমাজে জন্ম নিয়ে ও সেখান থেকে সুফিয়া কামাল শুধু উজ্জ্বল আলোকবর্তিকা হিসেবে বেরিয়ে আসেননি দুঃসহ নিগড়ে আবদ্ধ বাঙালি মুসলমান নারী সমাজকে তিনি জাগরণের চেতনায় উদ্বুদ্ধ করেছেন , শৃঙ্খলমুক্ত জীবনের পথিকৃৎ । রক্ষণশীল ও আভিজাত্যের বৃত্ত ভেঙেই তিনি সাহসী কিন্তু দৃঢ় পদচারণা শুরু ।
১৯৭১সালের ১ সালের মার্চে অসহযোগ আন্দোলনে নারীদের মিছিলে নেতৃত্ব দেন। ১৯৯০ সালে স্বৈরাচার বিরোধী আন্দোলনে শরিক হয়েছেন, কার্ফ্যু উপেক্ষা করে নীরব শোভাযাত্রা বের করেছেন। মুক্তবুদ্ধির পক্ষে এবং সাম্প্রদায়িকতা ও মৌলবাদের বিপক্ষে আমৃত্যু তিনি সংগ্রাম করেছেন। প্রতিটি প্রগতিশীল আন্দোলনের সঙ্গে জড়িয়ে আছে যে নাম, তিনি সুফিয়া কামাল, জননী সাহসিকা ।
পূর্ব পাকিস্তানের সংস্কৃতিকর্মীদের একটি দলকে ডেকে পাঠিয়েছিল জল্লাদ ইয়াহিয়া । নেতৃত্বে ছিলেন সুফিয়া কামাল । এক পর্যায়ে ইয়াহিয়া বলল , ‘পূর্ব পাকিস্তানের বাঙালিরা সব জানোয়ার ।’ সুফিয়া কামালের উত্তর ‘আপনি তাহলে জানোয়ারদের প্রেসিডেন্ট ।’
বাঙালির নারীর সত্যিকার রূপ এভাবেই পুরো জীবন আপোষ না করে মুক্তির লড়াইয়ে সাহসের প্রতীক হয়েছিলেন , আছেন । এই বাঙালি হারবে না , পথ হারাবে না ।
১৯৫২ সালের ভাষা আন্দোলনে বাংলা ভাষা ও বাঙালি সংস্কৃতির ওপর আগ্রাসনের কারণে রবীন্দ্রনাথকে নিষিদ্ধ ঘোষণা করা হয়। কবি সুফিয়া কামাল এই নিষেধাজ্ঞার বিরুদ্ধেও তীব্র প্রতিবাদ জানান। ১৯৬১ সালে রবীন্দ্রনাথের জন্মশতবর্ষে তিনি ‘সাংস্কৃতিক স্বাধিকার আন্দোলন’ নামে একটি আন্দোলন পরিচালনা করেন। ১৯৬৯ সালে ‘মহিলা সংগ্রাম পরিষদ’ যা বর্তমানে বাংলাদেশ মহিলা পরিষদ নামে পরিচিত, তার হাত ধরেই গঠিত হয়। এছাড়াও তিনি বাংলাদেশ মহিলা পুনর্বাসন বোর্ড, বাংলাদেশ পল্লী উন্নয়ন কমিটি এবং দুস্থ পুনর্বাসন সংস্থা, ছায়ানট, বাংলাদেশ প্রতিবন্ধী ফাউন্ডেশন এবং নারী কল্যাণ সংস্থার গুরুত্বপূর্ণ পদে দায়িত্ব পালন করেন। ১৯৫৬ সালে শিশুদের সংগঠন কচিকাঁচার মেলা প্রতিষ্ঠার সঙ্গেও সরাসরি জড়িত ছিলেন তিনি। ঢাকা বিশ্ববিদ্যালয়ের প্রথম মহিলা হোস্টেলকে ‘রোকেয়া হল’ নামকরণের দাবিও তোলেন কবি সুফিয়া কামাল।
সুফিয়া কামাল ১৯২৫ সালে অবিভক্ত ভারতে ব্রিটিশবিরোধী অসহযোগ আন্দোলনের সময় গান্ধীজি বরিশাল এলে নিজে চরকায় সুতা কেটে গান্ধীজির হাতে তুলে দেন।
তাঁর ভাষ্য অনুযায়ী জানা যায়- ‘চৌদ্দ বছর বয়সে বরিশালে প্রথমে সমাজ সেবার সুযোগ পাই। বাসন্তী দেবী ছিলেন অশ্বিনীকুমার দত্তের ভাইয়ের ছেলের বৌ। তাঁর সঙ্গে দুঃস্থ মেয়েদের বিশেষ করে মা ও শিশুদের জন্য মাতৃসদনে আমি কাজ শুরু করি।’
১৯৪৬-এ কলকাতায় সাম্প্রদায়িক দাঙ্গার সময় সুফিয়া কামাল এ দাঙ্গা প্রতিরোধে কাজ করতে গেলে তার সঙ্গে পরিচয় হয় সেই সময়ের বাংলা দেশের দুই উদীয়মান তরুণ শিল্পী কামরুল হাসান ও জয়নুল আবেদীনের সঙ্গে, যারা সেই সময় থেকেই তার নিজের ভাই এ পরিণত হন ।
কবিদের মৃত্যু নেই; তাই তো তিনি এখনো পাঠকদের সঙ্গে মিশে আছেন তার লেখা কবিতার প্রতিটি চরণে।
‘হোক, তবু বসন্তের প্রতি কেন এই তব তীব্র বিমুখতা?’
কহিলাম ‘উপেক্ষায় ঋতুরাজে কেন কবি দাও তুমি ব্যথা?’
কহিল সে কাছে সরি আসি-
‘কুহেলী উত্তরী তলে মাঘের সন্ন্যাসী-
গিয়াছে চলিয়া ধীরে পুষ্পশূন্য দিগন্তের পথে
রিক্ত হস্তে। তাহারেই পড়ে মনে, ভুলিতে পারি না কোন মতে।’
(তাহারেই মনে পড়ে কবিতার শেষ কিছু পঙক্তি)
জননী সাহসিকা তোমার জন্ম দিবসে বিনম্র শ্রদ্ধা , চেতনার বাতিঘর হয়েই বেঁচে আছো তুমি মুক্তিকামী বাঙালির মনে ।
শুভ জন্মদিন জননী সাহসিকা
কবির সুমন কি অসাধারণ বলেছেন ,
‘আমি সেই স্বদেশের ছবি দেখি আপনার মুখে…. সুফিয়া কামাল মানে বাংলাদেশের ছোঁয়া বুকে….’
মৃত্যুর আগে গৃহবন্দী থাকার কারণ হিসেবে তিনি লিখেছেন, ‘বন্ধুরা, সরকারের নির্দেশে ২০১২ সালে আমাকে যুদ্ধাপরাধীর ট্রাইব্যুনালের কাঠগড়ায় সাক্ষী হিসেবে দাঁড়াতে হয়েছিল। সাহসিকতার সঙ্গে সাক্ষ্য-প্রমাণ দিতে হয়েছিল ১৯৭১ সালে ঘটে যাওয়া ব্রাহ্মণবাড়িয়া জেলখানার গণহত্যার সম্পূর্ণ ইতিহাস। ওই গণহত্যা থেকে বেঁচে যাওয়া পাঁচজনের মধ্যে আমি একজন। হত্যা করা হয়েছিল একসঙ্গে ৪৯ জন মুক্তিযোদ্ধাকে। কিন্তু এই সাক্ষ্য দেওয়ার কারণে আমার নিরপরাধ ছোট ভাই মিরাজকে হত্যা করা হবে, তা কখনো বিশ্বাস করতে পারিনি। সরকারের কাছে বিচার চেয়েছি, বিচার পাইনি।’
‘আমি এখন ২৪ ঘণ্টা পুলিশ পাহারায় গৃহবন্দী থাকি, একমাত্র সন্তানকে নিয়ে। এ এক অভূতপূর্ব করুণ অধ্যায়। একটি ঘরে ৬ বছর গৃহবন্দী থাকতে থাকতে আমি উল্লেখযোগ্যভাবে অসুস্থ।
_আহমেদ ইমতিয়াজ বুলবুল_
নামটির সাথে মিশে আছে কথা, সুর, দেশ, মুক্তি, ভালোবাসা আর বুক ভরা ক্রন্দন। আমাদের সঙ্গীত জগতে কথা ও সুরের ঐশ্বর্যে প্রতিভাবান এক সঙ্গীত ব্যক্তিত্ব আহমেদ ইমতিয়াজ বুলবুল। একাধারে গীতিকার, সুরকার ও সঙ্গীত পরিচালকসহ অনেক গুণে গুণান্বিত ব্যক্তিটি মহান মুক্তিযুদ্ধে সশস্ত্র যুদ্ধের মাধ্যমে রেখে গেছেন অসামান্য অবদান।
১৯৫৭ সালের ১ জানুয়ারি ঢাকার আজিমপুরে জন্ম এই প্রবাদ পুরুষের। আজিমপুরের কলোনিতে বাবা ওয়াফিজ আহমেদ ও মা ইফাদ আরা নাজিমুন নেসার সংসারে খুব দুরন্তপনায় কাটছিল বুলবুলের শৈশব। ছোটবেলা থেকেই সঙ্গীতের প্রতি খুব আগ্রহ দেখা যায় তার। বাবার সাথে বাড়িতে বসে রেডিও শোনা ছিল নিত্যদিনের দিনলিপি। গান শুনতে শুনতে গান গাওয়ার চেষ্টাও শুরু হলো।
গিটার কেনার মাধ্যমে প্রথম বাদ্যযন্ত্র হাতে তুলে নিলেন। কোনো প্রাতিষ্ঠানিক শিক্ষা তার ছিল না। ছোটবেলা থেকেই প্রকৃতি খুব ভালোবাসতেন তিনি। প্রকৃতিই যেন তার সবচেয়ে বড় শিক্ষাগুরু। নিজে নিজেই শিখে ফেলেছিলেন গিটার, পিয়ানো ও হারমোনিয়াম। মাত্র তেরো বছর বয়সেই তৈরি করেছিলেন জীবনের প্রথম গান- "ও মন ময়না, আয় ফিরে আয় না।" নিয়াজ মোহাম্মদ চৌধুরীসহ আরো কয়েকজন মিলে নিজেদের একটি দল গঠন করে পাড়া মাতিয়ে রাখতেন তখন।
কিন্তু হাসিখুশি মাখা শৈশবের দিনগুলো খুব বেশিদিন স্থায়ী হয়নি বুলবুলের। এলো ১৯৭১ সাল, দেশজুড়ে শুরু হলো রক্তক্ষয়ী যুদ্ধ, আমাদের মহান মুক্তিযুদ্ধ। মাধ্যমিক পড়ুয়া আহমেদ ইমতিয়াজের বয়স ছিল তখন মাত্র পনের বছর। ১৯৭১ সালের ২৬ মার্চ বড় ভাই টুলটুল যুদ্ধে যোগদান করেন। তখন থেকেই তিনি যেন নিজেকে আর ঘরে বেধে রাখতে পারছিলেন না। দেশ মাকে রক্ষা করার জন্যে মায়ের অনুমতি নিয়ে বন্ধু মানিক ও মাহবুবকে নিয়ে চলে যান ব্রাহ্মণবাড়িয়ায় পাকিস্তানি বাঙ্কার খোঁজার উদ্দেশ্যে। পরবর্তীতে জুলাই মাসে বন্ধু সরোয়ারকে নিয়ে ঢাকার নিউমার্কেটের প্রবেশমুখে পাকিস্তানী বাহিনীর গাড়িতে গ্রেনেড হামলা করেন। পরের মাসেই তিনি চলে যান ভারতের আগরতলায় প্রশিক্ষণের জন্যে। সেখান থেকে ফিরে এসে ঢাকায় ফিরে 'ওয়াই (ইয়াং) প্লাটুন' নামে গেরিলা দল গঠন করে পাকিস্তানী বাহিনীর সাথে সশস্ত্র যুদ্ধে নেমে পড়েন। মুক্তিযুদ্ধে তিনি মেজর আবু মুহম্মদ হায়দারের অধীনে ২ নং সেক্টরে যুদ্ধ করেন।
অক্টোবরের দিকে পুনরায় ভারত যাওয়ার আরো তিনজন সহযোদ্ধাসহ কুমিল্লা ও ব্রাহ্মণবাড়িয়ার মাঝামাঝি চেকপোস্টে পাকিস্তানী বাহিনীর হাতে আটক হন। সেখানে আগেই আটককৃত মুক্তিযোদ্ধাদের সাথে তাদের বন্দী করে রাখা হয়। তার চোখের সামনে আটকে রাখা প্রায় তেতাল্লিশজন মুক্তিযোদ্ধাকে একত্রে গুলি করে মেরে ফেলে রাজাকার ও পাকিস্তানী বাহিনী। পরবর্তীতে তাকে মেরে না ফেলে কথা বের করার উদ্দেশ্যে ঢাকার রমনা থানায় স্থানান্তরিত করা হয়। সৌভাগ্যক্রমে মৃত্যুর খুব কাছ থেকে মৃত্যুকে আলিঙ্গন না করে ফিরে আসেন বুলবুল। ১৯৭১ সালের ১৬ ডিসেম্বর দেশ স্বাধীন হওয়ার পর মুক্তিবাহিনীর একটি দল তাকে আহতাবস্থায় উদ্ধার করে হাসপাতালে ভর্তি করেন।
‘এই দেশ আমার সুন্দরী রাজকন্যা’, ‘উত্তর দক্ষিণ পূর্ব পশ্চিম’, ‘সব কটা জানালা খুলে দাও না’, ‘মাঝি নাও ছাইড়া দে’, ‘ও মাঝি পাল উড়াইয়া দে’, ‘সেই রেল লাইনের ধারে’, ‘মাগো আর তোমাকে ঘুম পাড়ানি মাসি হতে দেবনা’'আমার সারা দেহ খেয়ে ওগো মাটি','আমার বাবার মুখে প্রথম যেদিন', 'পড়ে না চোখের পলক', 'আমার গরুর গাড়িতে বৌ সাজিয়ে', 'জাগো বাংলাদেশ জাগো' - এরকম অসংখ্য জনপ্রিয় বাংলা গানের সুর করেছেন যিনি আমাদের আহমেদ ইমতিয়াজ বুলবুল আক্ষেপ নিয়েই চলে গিয়েছিলেন না ফেরার দেশে।
কিছু কিছু সূর্যোদয় সীমাহীন বেদনার ভার নিয়ে আসে। বাংলাদেশ, প্রিয় জন্মভূমি গত বছর তুমি হারিয়েছ তোমার শ্রেষ্ঠ সন্তানদের একজনকে। তোমাকে ভালোবাসার অপরাধে এ মানুষটির পিঠের চামড়া তুলে নিয়েছিল পাকিস্তানী অমানুষরা, তখন তাঁর বয়স মাত্র ১৫।
এই দিনে চলে গিয়েছিলেন রণাঙ্গনের অকুতোভয় বীর, বাংলা গানের কিংবদন্তী আহমেদ ইমতিয়াজ বুলবুল। তুমি বেঁচে রবে তোমার সৃষ্টিতে।


তখন চরিত্রহীন মাত্রই বাজারে এসেছে। এসেই বাজিমাত। শুরু হয় আলোচনা-সমালোচনা, পাঠকদের মুখে মুখে শরৎবাবুর নাম। এরই মধ্যে ‘কল্লোলিনী কলিকাতা’য় ঔপন্যাসিক হিসেবে আবির্ভূত হলেন আরেক শরৎচন্দ্র চট্টোপাধ্যায়। চরিত্রহীন বের হওয়ার পরপর এই শরৎচন্দ্র বাজারে ছাড়লেন চাঁদমুখো নামে এক উপন্যাস। এই শরৎচন্দ্র আগে ছিলেন গল্পলহরী পত্রিকার সম্পাদক। লেখালেখি শুরু করেন পরে। কিন্তু একটা লিখে থামলে তো হয়, ওই শরৎচন্দ্র অতি দ্রুত লিখলেন তিনটি উপন্যাস—চাঁদমুখো, হীরের দুল ও শুভলগ্ন। ফলে পাঠক-সমালোচকদের মধ্যে ছড়িয়ে পড়ল বিভ্রান্তি—কে আসল আর কে নকল শরৎচন্দ্র। এ পরিস্থিতিতে ‘বিরাট ফাঁপরে’ স্বয়ং ‘চরিত্রহীন’ শরৎচন্দ্রও ছিলেন। একদিন এক আড্ডায় তাঁর সঙ্গে দেখা হলো এক বন্ধুর। বন্ধুটি বেজায় রসিক। রস করেই তাঁকে বললেন, বাংলায় তো শরৎ এখন দুজন; তো হে, আপনি কোনজন? শরৎবাবুও তো রসের সাগর। তৎক্ষণাৎ তিনি জবাব বাতলালেন, ‘আমি “চরিত্রহীন” শরৎচন্দ্র!’
শরৎ সেদিন তাঁর উপন্যাসের নামের সঙ্গে নিজের নাম যুক্ত করে বলেছিলেন বটে, তবে এরপর শরতের ‘চরিত্রহীন’ বিশেষণ আশপাশে বেশ ছড়িয়েছিল।
নিজেকে নিয়ে তুমুল রসিকতা করতেন শরৎচন্দ্র চট্টোপাধ্যায়। একবার এক আসরে শরৎচন্দ্রকে উদ্দেশ করে রবীন্দ্রনাথ বললেন, ‘তোমার জীবন সম্বন্ধে লোকের বড় কৌতূহল, আমার জীবনস্মৃতির মতন তোমার জীবনের কথা লেখো শরৎ!’
শরৎচন্দ্র কৌতুক করে বললেন, ‘না না, তা লেখা যায় না। আমার জীবন তো ভালো নয়। আগে বুঝতে পারিনি এত বড় হব, তবে নাহয় বুঝে-সমঝে ভালো হয়ে চলতাম।’
চিত্তরঞ্জন দাশ চাইলেন একটা গল্প, তাঁর পত্রিকায় ছাপাবেন। শরৎচন্দ্র চট্টোপাধ্যায় পাঠিয়ে দিলেন 'স্বামী'। ইং ১৯১৭, বাংলা ১৩২৪ সনের শ্রাবণ ও ভাদ্র সংখ্যায় 'নারায়ণ' পত্রিকায় প্রকাশিত হয়েছিল 'স্বামী' গল্পটি। পত্রিকার প্রচার সংখ্যা বেড়ে যায়, খুশি হয়ে চিত্তরঞ্জন দাশ একটি ব্ল্যাঙ্ক চেক সই করে পাঠিয়ে দেন, বলেন, শরৎবাবু আপনার ইচ্ছামত সংখ্যা বসিয়ে নেন। নির্লোভ শরৎচন্দ্র মাত্র একশো টাকা লিখেছিলেন। এই সূত্রধরেই দুজনের মধ্যে তৈরি হয়েছিল বন্ধুত্ব। দেশবন্ধুর ইচ্ছায় শরৎচন্দ্র চট্টোপাধ্যায় যোগ দিয়েছিলেন কংগ্রেসে, হয়েছিলেন 'হাওড়া জেলা কংগ্রেস সভাপতি'।
দেশবন্ধুর মাধ্যমে শরৎচন্দ্র চট্টোপাধ্যায়ের পরিচয় হয় তাঁর থেকে বছর কুড়ি ছোট সুভাষচন্দ্র বসুর সাথে। এবং বলার অপেক্ষা রাখে না, প্রথম দিন থেকেই তৈরি হয়েছিল স্নেহের সম্পর্ক, ভালোবাসার সম্পর্ক। তখন বাংলা কংগ্রেসে দুটি ভাগ। দেশবন্ধুর মৃত্যুর পরে রাজনৈতিক অভিভাবকহীন সুভাষচন্দ্রের প্রতিটি কাজে সমর্থন করছেন শরৎচন্দ্র চট্টোপাধ্যায়। সুভাষচন্দ্রের ডাকে কুমিল্লার সভায় এমনি এক সমর্থন জানিয়ে যাচ্ছেন যোগ দিতে, কিন্তু কে বা কারা মাঝরাস্তায় তাঁর মাথায় ঢেলে দিলো কয়লার গুঁড়ো। অপমানে শরীর কাঁপছে তাঁর। খবর গেল সুভাষচন্দ্রের কাছে। তিনি নিজে এলেন মাঝরাস্তায় দাঁড়িয়ে থাকা শরৎচন্দ্রের কাছে। এবার বারোটা ঘোড়ায় টানা গাড়িতে শোভাযাত্রা করে শরৎচন্দ্র চট্টোপাধ্যায়কে অভ্যর্থনা দিয়ে সভায় নিয়ে গিয়েছিলেন সুভাষচন্দ্র বসু।
'আমার কোন ধর্ম্মাচরণও নেই, স্বর্গও নেই, সেদিক হতে কোন আশ্বাস বা সান্তনা পাইনা। আমার নরকও নেই- নরকভয়ই মৃত্যুভয়কে ভীষণ ক'রে তোলে, আমার নরকভয়ও নেই। আমার পরলোকও নেই, পরলোকের জন্য প্রস্তুত হওয়ার জন্য তাই তাগিদও নেই। মৃত্যুকে জীবদেহের অনিবার্য্য পরিণতি বলেই তাকে বরণ করে নিতে হবে। সেজন্য মনকে প্রস্তুত করার প্রয়োজন আছে। মৃত্যুকে ভুলে থাকলে মন্দ হয়না- কিন্তু ভোলবার ত উপায় নেই। প্রকৃতি ধাক্কা দিয়ে দিয়ে মনে পড়িয়ে দেয়। আমি ঐ অনিবার্য্য পরিণতির জন্য মনকে প্রস্তুত করছি।"
নিজেকে চেনাতে এভাবেই বলেন বাংলা সাহিত্যের অপরাজেয় কথাশিল্পী শরৎচন্দ্র চট্টোপাধ্যায়।
ছোটবেলায় একবার মাথায় একটা ফোঁড়া হওয়ায় সব চুল ফেলে দেয়া হয়। সেই থেকে সবাই তাকে ডাকতো ‘ন্যাড়া’ বলে। নামটি শুনে মনে পড়েই যায় ‘বিলাসী’ গল্পের কথা। পাঠ্যবইয়ের বদৌলতে প্রায় সবাই-ই পড়েছে। মৃত্যুঞ্জয়ের সকল গল্পের ঝুলি নিয়ে পাঠকদের কাছে যে গল্প বলেছিলো, সে কথকের নামও কিন্তু ছিল ‘ন্যাড়া’। এই দুজন ব্যক্তিই এক। আজ আমরা বলছি বিলাসী গল্পের কথক শরৎচন্দ্রের কথা। পুরো নাম শরৎচন্দ্র চট্টোপাধ্যায়, যিনি ব্যক্তিজীবনেও সাপুড়েদের মতো পটু ছিলেন বিষধর সাপ ধরার ক্ষেত্রে।
গল্প-উপন্যাস-প্রবন্ধ সব জায়গায়ই পাঠককূলে সমাদৃত এক সাহিত্যিক। রোম্যান্টিক ট্র্যাজেডি কিংবা সমাজ সংস্কার, আবহমান বাংলার আত্মকথা কিংবা স্যুট-ব্যুট পরা কোনো বিলেতফেরত নায়ক, আত্মত্যাগে নিজেকে বিলীন করে দেয়া নায়িকা কিংবা প্রতিবাদে মাথাচাড়া দেয়া কোনো অরক্ষণীয়া। শরৎচন্দ্র এদের সবাইকেই খুব গ্রহণযোগ্য করে তুলেছেন আমাদের কাছে। নারীর প্রতি বিশেষ একধরনের স্থান থাকতো শরতের গল্প-উপন্যাসে, তার সমসাময়িক অন্যদের মতো নারীকে তিনি শুধু অবলা বলেই রেখে দেননি, তাদের মুখে বুলি ফুটিয়েছেন, কিছুটা হলেও তাকে দাঁড় করিয়েছেন সমাজের স্রোতের বিরুদ্ধে। রবি ঠাকুরের হৈমন্তী যখন স্বামী সংসার আর যৌতুকের পরাকাষ্ঠার বলি হয়, শরতের বিলাসী তখনো লড়ে যাচ্ছে মৃত্যুঞ্জয়ের মৃত্যু জয়ে।
পরিবার, বন্ধু, কাউকে কিছু না জানিয়ে শরৎচন্দ্র চট্টোপাধ্যায় বর্মা (এখন মায়ানমার) পাড়ি দিয়েছিলেন। কিন্তু জাহাজ বর্মার রাজধানী রেঙ্গুনে ঢোকার আগেই তাঁকে যেতে হল ‘কোয়ারান্টিন’-এ। সেই সময় কোনও বন্দরে সংক্রামক ব্যাধি দেখা দিলে সেখান থেকে জাহাজ অন্য বন্দরে প্রবেশের আগে জাহাজকে বন্দর থেকে কিছুটা দূরে অন্য এক জায়গায় কয়েক দিন রাখা হত। একেই বলা হয় কোয়ারান্টিন। রেঙ্গুন তখন প্লেগে ভয়ংকর বিপর্যস্ত। বর্মার সাহেবসুবোরা ধরেই নিয়েছিল, প্লেগ ছড়িয়েছে তৎকালীন বম্বের বন্দরে জাহাজে জাহাজে যে কুলিরা কাজ করে, তাদের থেকে। রেঙ্গুন ঢোকার আগেই কুলি আর ডেকের অন্যান্য যাত্রীদের সঙ্গে শরৎচন্দ্রও গেলেন আটকে। এক জঙ্গলঘেরা জায়গায় কাটালেন নয় নয় করে সাত দিন।
অবশেষে ঢোকা গেল রেঙ্গুন শহরে। হাত একেবারে খালি। সে সময় রেঙ্গুন শহরে একটিমাত্র বাঙালি হোটেল—‘দাদাঠাকুরের হোটেল’। সেখানে থেকেই শরৎচন্দ্র তাঁর মেসোমশাই অঘোরনাথ চট্টোপাধ্যায়ের ঠিকানা জেনে শেষমেশ পৌঁছলেন তাঁর কাছে। অঘোরনাথ চট্টোপাধ্যায় ছিলেন রেঙ্গুনের নামকরা উকিল। শরৎচন্দ্র সাত দিন আটকে ছিলেন শুনে মেসোমশাই বললেন, ‘‘তুই আমার নাম করতে পারলি না? আমার নাম করে কত লোক পার হয়ে যায়, আর তুই পড়ে ছিলিস করনটিনে!’’
বর্মি ভাষা শিখে শরৎচন্দ্র যদি বর্মায় ওকালতি করে তা হলে তাকে আর ভবিষ্যৎ নিয়ে ভাবতে হবে না, এ কথা শরতের পিতা মতিলাল চট্টোপাধ্যায়কে অঘোরবাবু আগেই জানিয়েছিলেন। কিন্তু শরতের আর উকিল হওয়া হল না। কারণ, তিনি বর্মি ভাষার পরীক্ষাতেই পাশ করতে পারলেন না।
উকিল না হয়েও প্রায় তেরো বছর তিন মাস বর্মায় কাটিয়ে ফেললেন শরৎচন্দ্র। বৌদ্ধ ভিক্ষুর বেশে ঘুরে বেড়িয়েছিলেন উত্তর বর্মার অলিতে-গলিতে। মিশেছিলেন চোর, ডাকাত, খুনি... হাজারও মানুষের সঙ্গে। বিচিত্র সেই সব অভিজ্ঞতা!
বর্মার নানান জায়গায় ঘুরতে ঘুরতে শরৎচন্দ্রের সঙ্গে বন্ধুত্ব হয়েছিল সরকারি কন্ট্রাক্টর গিরীন্দ্রনাথ সরকারের। পেশায় সরকারি চাকুরে, কিন্তু তাঁর নেশা ছিল ভ্রমণ। শরৎচন্দ্র বর্মি ভাষা একেবারেই বুঝতে পারতেন না। গিরীনবাবুই তাঁর দোভাষীর কাজ করতেন। এক দিন দু’জনে ঘুরতে বেরিয়েছেন। রাস্তায় দেখলেন, মাছ কেনাবেচাকে কেন্দ্র করে এক দল বর্মি মেয়ের সঙ্গে কিছু লোকের ঝগড়া হচ্ছে। গিরীনবাবুকে জিজ্ঞেস করে শরৎচন্দ্র জানলেন, বর্মায় মরা মাছের খুব কদর। জ্যান্ত মাছ মেরে খাওয়া নাকি ওদের কাছে অধর্ম। ব্যাপারটা জেনে শরৎচন্দ্র বলেছিলেন, ‘‘তা হলে দেখছি একদিন গুচ্ছের মাছ মেরে ওদের মধ্যে বিলিয়ে দিতে হবে।’’ উত্তরে গিরীনবাবু বললেন, ‘‘উহুঁ, ওরা এমনি এমনি নেওয়ার পাত্র নয়, যা নেবে পয়সা দিয়ে নেবে। আর যদি বোঝে মতলব খারাপ, সঙ্গে সঙ্গে ফনানে-ছা। মানে জুতোপেটা!’’
শোনা যায়, প্রণয়ঘটিত ব্যর্থতার যন্ত্রণা ভুলতে প্রথম জীবনে হাতে পয়সা পেলেই শরৎচন্দ্র বেজায় মদ্যপান করতেন। মাঝে মাঝে মদ খেয়ে বেহুঁশও হয়ে পড়তেন। এক দিন শরৎচন্দ্রের বাড়িতে মদ শেষ। কী করা যায়? গভীর রাতে এক বাঙালি বন্ধুকে সঙ্গে নিয়ে চললেন তাদেরই পরিচিত এক বর্মি বন্ধুর বাড়ি মদ আনতে। বর্মি বন্ধুটির হার্টের অসুখ থাকায় তাঁর মদ খাওয়া নিষেধ ছিল। অনেক অনুরোধের পর বন্ধুর স্ত্রী মদের বোতল বের করে দিলেন। এ দিকে শরৎ ও অন্য বন্ধুদের কী খেয়াল হল, তাঁরা মদ খেতে বসে পড়লেন ওই বর্মি বন্ধুর বাড়ির বারান্দাতেই। মদ খাবে না, এই শর্তে সেও আসরে যোগ দিল। স্ত্রীর নজরদারিতে গোড়ায় মদ না খেলেও, স্ত্রী ঘুমিয়ে পড়লে বন্ধুদের অনুরোধে যথারীতি মদের গ্লাসে চুমুকও দিয়ে ফেলল। তার কিছু ক্ষণ পরেই হঠাৎ বুক চেপে ধরে বিকট আর্তনাদ, এবং মৃত্যু!
এর পর শরৎচন্দ্র মদ ছে়ড়ে আফিম ধরেছিলেন। যে নেশা তাঁর জীবনের শেষ দিন অবধি ছিল। ভাল গান গাইতেন, শরতের গানে মুগ্ধ হয়ে কবি নবীনচন্দ্র সেন তাঁকে ‘রেঙ্গুন রত্ন’ উপাধি দিয়েছিলেন।
রেঙ্গুনের যৌনপল্লিতেও নাকি শরৎচন্দ্রের যাতায়াত ছিল। এক বার একটি মেয়ের কাছে গিয়ে দেখলেন, তার বসন্ত রোগ হয়েছে। তা দেখে বন্ধুরা সকলে ভয়ে পালিয়ে গেলেও শরৎচন্দ্র কিন্তু পালালেন না। পয়সা খরচ করে ডাক্তার ডাকলেন, মেয়েটির চিকিৎসা করলেন। এত কিছু করা সত্ত্বেও মেয়েটি বাঁচল না। শরৎচন্দ্র মেয়েটির সৎকারও করেছিলেন।
রেঙ্গুনে বাড়ি ভাড়া করে থাকতেন লোয়ার পোজনডং-এর এক মিস্ত্রিপল্লিতে। সেখানকার মানুষজনের আপদে-বিপদে সাহায্য করা, অসুখে হোমিয়োপ্যাথি ওষুধ দেওয়া, সব মিলিয়ে শরৎচন্দ্র হয়ে উঠেছিলেন মূর্তিমান মুশকিল আসান। শরৎচন্দ্রের জনপ্রিয়তা দেখে বন্ধু গিরীন মিস্ত্রিপল্লিকে মজা করে বলতেন ‘শরৎপল্লি’।
এই মিস্ত্রিপল্লিতেই এক অসহায় মেয়েকে সাহায্য করতে গিয়ে শরৎচন্দ্র বিপদে পড়েছিলেন। ওই পল্লিতে থাকত এক দম্পতি। বছরখানেক পর মেয়েটি গর্ভবতী হয়ে পড়লে যুবকটি তাকে ছেড়ে পালায়। মেয়েটির প্রসব বেদনা উঠলে স্থানীয় লোকজন গেলেন শরৎচন্দ্রের সঙ্গে এ বিষয়ে পরামর্শ করতে। শরৎচন্দ্র সঙ্গে সঙ্গে ডাক্তার ডাকলেন। সন্তান প্রসবের পর মেয়েটির দুঃখের কাহিনি শুনলেন ও যুবকটির খোঁজে লোক লাগালেন। খোঁজ পাওয়ার পর শরৎচন্দ্র লোক মারফত যুবকটিকে বলে পাঠালেন, সে যেন তার স্ত্রী ও সন্তানকে গ্রহণ করে। যুবকটি কিন্তু মেয়েটিকে তাঁর স্ত্রী হিসেবে অস্বীকার করল। তারা যে বিবাহিত ছিল না সেটাও জানা গেল। ছেলেটি তখন অন্য এক জায়গায় সংসার পেতেছে।
শুনে বেজায় চটলেন শরৎচন্দ্র। অসহায় মেয়েটিকে বললেন, যুবকের বিরুদ্ধে খোরপোশের মামলা করতে। মামলা কোর্টে উঠলে যুবকটি বলল, মেয়েটির সঙ্গে শরৎচন্দ্রের সম্পর্ক আছে। সদ্যোজাত সন্তানটি তার নয়, শরৎচন্দ্রের। আর সন্তান প্রসবের সময় সে কারণেই নাকি শরৎচন্দ্র খরচাপাতি করে ডাক্তার আনিয়েছিলেন। বিচারক সব শুনে ডাক্তারের বয়ান নিলেন। ডাক্তার জানালেন, শরৎচন্দ্র তাঁকে ডাকলেও প্রসবের সময় মেয়েটি তার স্বামীর নাম, মানে ওই যুবকটির নামই করেছিল। যে নাম তার ডায়েরিতে লেখা আছে। বিচারক সিদ্ধান্ত শোনালেন। যুবকটি খোরপোশ দিতে বাধ্য হল।
রেঙ্গুনের বাড়িতে ছিল তাঁর নিজস্ব একটি লাইব্রেরি। কাঠের এই বাড়িটি তিনি কিনেছিলেন এক ইউরোপীয় সাহেবের কাছ থেকে। এক বার আগুন লাগল সেই বাড়িতে। পুড়ে ছাই হয়ে গেল সব কিছু। তার মধ্যেই ছিল ‘চরিত্রহীন’ উপন্যাসের পাণ্ডুলিপি এবং তাঁর নিজের আঁকা বেশ কিছু পেন্টিংও। সব খুইয়ে নিঃস্ব হয়ে শরৎচন্দ্র পথে এসে দাঁড়ালেন, কুকুর ‘ভেলি’ আর পোষা কাকাতুয়া ‘বাটুবাবু’র সঙ্গে।
আক্রান্ত হলেন রোগে। হাত-পা ফুলে যাচ্ছে, যন্ত্রণা। অবস্থা এমন, প্রায়-পঙ্গু পা নিয়ে চলাফেরাই করতে পারেন না। ডাক্তার জানালেন, অস্বাস্থ্যকর পরিবেশে বসবাসের কারণেই এই দশা, বর্মা ছাড়লে তবেই এ রোগ সারবে। এ দিকে চিকিৎসার জন্য ছুটি চাওয়া নিয়ে অফিসে বড়সাহেবের সঙ্গে বচসা বাধল। শরৎচন্দ্র খুব উত্তেজিত হয়ে তেড়ে গেলেন সাহেবের দিকে। বাঙালি কেরানির ঔদ্ধত্য দেখে সাহেব স্তম্ভিত!
সে দিনই কাজে ইস্তফা দিলেন শরৎচন্দ্র। ফিরলেন দেশে। দেশে ফিরে চেহারায় বদল আনলেন। রেঙ্গুনে থাকার সময় দাড়ি রেখেছিলেন। ঘন ঘন সিগারেট খেতেন। খেলতেন দাবা। জীবনচর্চায় ছিল ফরাসি বোহেমিয়ানিজমের প্রভাব। তখন তাঁর গুরু ফরাসি সাহিত্যিক এমিল জোলা। বর্মা থেকে ফেরার কয়েক বছর পর দাড়ি-গোঁফ কামিয়ে ফেললেন। শুরু হল আর এক নতুন জীবন।
বাংলা কথাসাহিত্যে ‘অপরাজেয় কথাশিল্পী’ শরৎচন্দ্র চট্টোপাধ্যায়। শরৎচন্দ্র পাঠ করেন নি এমন শিক্ষিত বা মোটামুটি লেখাপড়া জানা বাঙালি পাওয়া দুষ্কর। ব্যাপারটা আরও একটু পরিষ্কার করে লেখা যেতে পারে, পৃথিবীর যে কোনো বাংলাভাষীর সঙ্গে শরৎচন্দ্রের পরিচয় হয়েছে; না হয়ে উপায় নেই। এতো গল্প, এতো উপন্যাস আর এতো আশ্চর্য চরিত্র তিনি তৈরি করেছেন- সেইসব চরিত্র বা আখ্যান পাঠ না করে এড়িয়ে যাওয়া প্রায় অসম্ভব, যে কোনো বাঙালির পক্ষে।
কবিগুরু যথার্থ বলেছিলেন "শরৎচন্দ্রের সৃষ্টি ডুব দিয়েছে বাঙালির হৃদয়রহস্যে| সুখে দুঃখে মিলনে বিচ্ছেদে সংঘটিত বিচিত্র সৃষ্টির তিনি এমন করে পরিচয় দিয়েছেন বাঙালী যাতে আপনাকে প্রত্যক্ষ জানতে পেরেছে।"
রবীন্দ্রনাথ শান্তিনিকেতনে শরৎচন্দ্রের মৃত্যুসংবাদ শুনে ইউনাইটেড প্রেসের প্রতিনিধিকে বলেন-‘ যিনি বাঙালীর জীবনের আনন্দ ও বেদনাকে একান্ত সহানুভূতির দ্বারা চিত্রিত করেছেন, আধুনিক কালের সেই প্রিয়তম লেখকের মহাপ্রয়াণে দেশবাসীর সঙ্গে আমিও গভীর মর্মবেদনা অনুভব করছি’।
এর কয়েকদিন পরে ১২ই মাঘ তারিখে কবি আবার শরৎচন্দ্রের মৃত্যু সম্পর্কে এই কবিতাটি লিখেছিলেন-
যাহার অমর স্থান প্রেমের আসনে।
ক্ষতি তার ক্ষতি নয় মৃত্যুর শাসনে।
দেশের মাটির থেকে নিল যারে হরি
দেশের হৃদয় তারে রাখিয়াছে বরি।
শরৎচন্দ্রের সাহিত্য সাধনার হাতেখড়ি হয় ভাগলপুরে। তার অনেক গল্প, যা পরবর্তীকালে প্রকাশিত হয়ে তার যশ বৃদ্ধি করেছে, তার খসড়া এই সময়েই লেখা। যেমন: চন্দ্রনাথ, দেবদাস। কলকাতা থেকে বর্মা যাবার কালে তিনি তার একটি গল্প ‘মন্দির’ কুন্তলীন পুরস্কারের জন্য দাখিল করে যান। গল্পটি প্রথম পুরস্কার পায় এবং কুন্তলীন পুস্তিকামালায় প্রকাশিত হয় ১৩১০ সালে।
বর্মাতে তিনি সাহিত্যসাধনা চালিয়ে যেতে থাকেন। সেখানে লেখা ‘বড়দিদি’ গল্পটি ‘ভারতী’ পত্রিকায় প্রকাশিত হয়। বর্মাতে থাকতে শেষের দিকে তিনি ইংরেজি উপন্যাস থেকে কিছু সারবস্তু গ্রহণ করে নিজেই উপন্যাস রচনা করেছিলেন। সেসব উপন্যাসের মধ্যে ‘দত্তা’, ‘দেনাপাওনা’ ইত্যাদি বেশ জনপ্রিয়তা পায়। এছাড়াও আরও অনেক সমাদৃত উপন্যাস তিনি রচনা করেছেন।
মৃত্যুর কিছুকাল আগে তিনি কলকাতায় বালিগঞ্জ অঞ্চলে বাড়ি করেছিলেন। কলকাতাতেই তাঁর জীবনাবসান হয়।
তাঁর সাহিত্য-কর্মকে ঘিরে ভারতীয় উপমহাদেশে এ পর্যন্ত প্রায় পঞ্চাশটি চলচ্চিত্র বিভিন্ন ভাষায় তৈরী হয়েছে। তারমধ্যে- ‘দেবদাস’ উপন্যাসটি বাংলা, হিন্দি এবং তেলেগু ভাষায় আটবার তৈরী হয়। ‘পরিণীতা’ দুইবার, ঋষিকেশ মুখার্জী’র ‘মাঝলি দিদি’ অন্যতম। ‘স্বামী’ (১৯৭৭) চলচ্চিত্রের জন্য ফিল্মফেয়ার সেরা লেখকের পুরস্কার পান। ‘বিন্দুর ছেলে’ অবলম্বনে ‘ছোটি বহু’ (১৯৭১) নামে খ্যাতনামা চলচ্চিত্র তৈরী হয়।
১৯৭৬ সালে ‘দত্তা’ চলচ্চিত্রে সুচিত্রা সেন এবং সৌমিত্র চট্টোপাধ্যায় প্রধান চরিত্রে অভিনয় করেছিলেন। এছাড়া তার ‘নববিধান’ উপন্যাসের ছায়া অবলম্বনে ২০১৩ সালে ‘তুমহারি পাখি’ নামক একটি ভারতীয় টিভি ধারাবাহিক নির্মিত হয়।
শরৎচন্দ্র সৃষ্ট রাজলক্ষ্মী-শ্রীকান্ত-ইন্দ্রলাল, রমা-রমেশ, সব্যসাচী, বড়দিদি, সতীশ-সাবিত্রী, বিলাসী সহ আরো বহু অমর চরিত্র বাংলা সাহিত্যকে করেছে সমৃদ্ধতর।
তার শক্তিশালী লেখনী ও সমাজকদে ভিন্নভাবে দেখবার চোখ সাহিত্যজগতে যুক্ত করেছে বহু কালজয়ী রচনা, যার আবেদন পাঠকসমাজে বছরের পর তাকে জীবিত রাখবে একজন অপরাজেয় কথাশিল্পীর পরিচয়ে।
মনুষ্যত্বের মরণ যাকে আহত করত নিয়ত , আজন্ম অসাম্প্রদায়িক,নারীর প্রতি বৈষম্যকে আঘাত করেছেন তীব্রভাবে , বাঙালির চিরন্তন আবেগ , প্রেম , বেদনা, আটপৌরে জীবনের অনিন্দ্য কথাকার শরৎবাবু তোমার প্রয়াণ দিবসে বিনম্র শ্রদ্ধা ও ভালোবাসায় স্মরণ করছি।
আজ দেবদাসের চলে যাবার দিন...
অসাধারণ এই লেখাটির মালিকঃ Luthful Kabir

কসমেটিক বা মেকাপ ইন্ডাস্ট্রির ভয়াবহতা আস্তে আস্তে সামনে আসা শুরু হয়েছে। সম্প্রতি গবেষণায় বলা হয়েছে আমেরিকার মত উন্নত দেশে ব্যবহৃত অনন্ত অর্ধেক (৫০%) কসমেটিক প্রসাধনী দ্রব্যে নানা ধরনের রাসায়নিক ব্যবহার করা হয় যা মানব শরীরের জন্য বিষাক্ত। এবং লম্বা সময় ব্যবহারে নানা ধরনের ক্যান্সার, চামড়ায় সমস্যা সহ নানা জটিল অসুখ দেখা দেয়।
প্রকৃতি থেকে পাওয়া নানা উপাদান দিয়ে মানুষ প্রসাধনচর্চা করে আসছে হাজার বছর ধরে, সেটা নিয়ে সমস্যা ছিল না, কিন্তু এখন যেটা চলছে গত কয়েক দশক ধরে সেটা স্রেফ অসুস্থতা।
একজন মানুষ নিজেকে অন্যদের সামনে বা নিজের কাছেই আরেকটু আকর্ষণীয় করে দেখাবার প্রচেষ্টায় বা নেশায় জেনে বা না-জেনে ডেকে আনছেন নানা ব্যধিকে নিজের শরীরে।
হায়, এই ব্যধি আক্রান্ত সময়ে কিন্তু কেউই আপনার পাশে নেই।
কারণ আপনার পয়সা খরচ করে মেকাপ করেছেন এত বছর, এখন নিজের পয়সা খরচ করেই ব্যধির চিকিৎসাও করাবেন, না হলে ধুঁকে ধুঁকে মারা যাবেন। Human life is cheap after all!
কোমল পানীয় খেলে যে কত ক্ষতি, ফাস্ট ফুড নিয়মিত খেলে যে কত কম
বাঁচবেন এগুলো নিয়ে কথা শুরু হয়ে গেছে বেশ অনেক দিন। কিন্তু প্রসাধন নিয়ে এখনো সেই মাপে সচেতনতা আসে নাই। আনতে হবে আপনাকেই, নিজের যত্ন যারা করে তাদের সকলকেই।
( মন্তব্যে কয়েকটি নির্ভরযোগ্য রিপোর্ট দেওয়া থাকলো।)
Onu Tareq
আজ ৫ই আগস্ট, ফ্রেডরিখ এঙ্গেলসের ১২৭তম মৃত্যুবার্ষিকী।
“যত বেশি জানে, তত কম মানে”— ধনিক শ্রেণী এবং তাদের রাষ্ট্র শুধু যে মেহনতি মানুষকে শোষণ করে তাই না, তাঁদের জ্ঞান-বিজ্ঞান চর্চার পথও রোধ করে, যাতে মেহনতি মানুষ তাদের দুঃখ-দুর্দশার জন্য নিজেদের ভাগ্যকে দোষারোপ করেন এবং শ্রেণী সংগ্রামে অংশ নেয়া থেকে বিরত থাকেন। তাই ধনিক শ্রেণী শ্রমিক-কৃষককে শিক্ষা ও জ্ঞানের আলো থেকে বঞ্চিত করতে নানা রূপে বিপুল আয়োজন করেছে। পুঁজিবাদ আর সামন্তবাদের অবশেষের সাথে লড়াইয়ে তাই মেহনতি, নিপীড়িত মানুষের জন্য জ্ঞান অর্জন এবং বিজ্ঞান চর্চার কোনো বিকল্প নেই।
বেঁচে থাকার জন্য খেটে খাওয়া ছাড়া উপায় থাকে না যে মানুষদের, তাদের প্রজন্মের পর প্রজন্ম কাটে শিক্ষা থেকে বঞ্চিত হয়ে। শৈশব থেকেই যেতে হয় কাজে, করতে হয় অমানুষিক পরিশ্রম। শৈশবের যে বয়সে মানুষের জ্ঞান-বিজ্ঞানের প্রতি আগ্রহ তৈরি হয়, সে বয়সে তাদের বাস করতে হয় এমন এক পরিবেশে, যেখানে জ্ঞানের আলো বা উচ্চতর সংস্কৃতির হাওয়া পৌঁছবার সমস্ত পথ বন্ধ। আর, কার্যকর বয়স্ক শিক্ষা, অর্থাৎ, যে শিক্ষা বৈষম্য-বঞ্চনা-শোষণ বুঝতে সাহায্য করে, সেটা তো দূরের ব্যাপার।
অন্যদিকে, “একাডেমিশিয়ান”রা ব্যস্ত থাকেন ধনিক শ্রেণীর সেবায় অথবা নিরর্থক তত্ত্ব চর্চায় —যে সব তত্ত্ব শ্রমজীবী মানুষের মুক্তির লড়াইয়ে কোনো কাজেই লাগে না। আর, এখানেই অনন্য কার্ল মার্কস এবং ফ্রেডরিখ এঙ্গেলস। শ্রমিক-কৃষকদের তথা শোষিত-লাঞ্ছিত জনগণের মুক্তির লড়াইয়ের পথের খোঁজে যারা জ্ঞান চর্চা করেছেন, তাদের মধ্যে সর্বাগ্রে আছেন এই দু জন, যারা ছিলেন ঘনিষ্ঠ সহযোদ্ধা এবং একে অপরের পরম বন্ধু। এই দুই বন্ধুর দর্শন তত্ত্ব, বিজ্ঞান এবং রাজনৈতিক-অর্থনীতির চর্চা গত প্রায় দেড় শতাব্দী ধরে শোষিত-লাঞ্ছিতের মুক্তির লড়াইয়ের দিশা দিচ্ছে।
মার্কস ও এঙ্গেলস অবিচ্ছেদ্য। ঐতিহাসিক ও দ্বান্দ্বিক বস্তুবাদ, পুঁজির বিশ্লেষণ, শ্রেণী সংগ্রামের তত্ত্ব — এসব কিছুতেই মার্কসের পাশাপাশি এঙ্গেলসের অবদান বিপুল ও স্বতন্ত্র। তাই, শ্রমিক শ্রেণীর সংগ্রামে এঙ্গেলসের অবস্থান অবিস্মরণীয়।
এঙ্গেলসের জন্ম ১৮২০ সালে, তৎকালীন প্রুশিয়ার (এখন জার্মানী) রাইন প্রদেশের বারমেন শহরে, এক বনেদী ব্যবসায়ী পরিবারে। ছোটবেলা থেকেই স্বাধীনচেতা এবং প্রথা-বিরোধী এঙ্গেলসের সাথে, সঙ্গত কারণেই, তার বাবার ভালো সম্পর্ক ছিলো না। বড়লোকী সব কিছু এবং কুসংস্কারের বিরুদ্ধে ছিলো এঙ্গেলসের অবস্থান। বাসার জোরাজুরিতে তরুণ বয়সে এক বাণিজ্যিক প্রতিষ্ঠানে কেরানীর চাকরি নিতে হয় তাকে। কিন্তু, অন্য আর দশ জন, এখনও যে রকম, তখনও সে রকম: একটা স্বাচ্ছন্দ্যের চাকরি পেয়ে বাকি আর সব চিন্তা-ভাবনা বিসর্জন দিয়ে পুরোদস্তুর “চাকুরে” বনে যান। কিন্তু, এঙ্গেলসের ক্ষেত্রে সেটা হয় নি। তিনি গভীরভাবে দর্শন, বিজ্ঞান ও রাজনৈতিক-অর্থনীতি অধ্যয়ন করেন।
জার্মান দার্শনিক হেগেলের দ্বান্দ্বিকতার তত্ত্ব গভীরভাবে এঙ্গেলসকে প্রভাবিত করে। ফলে, প্রুশিয়াসহ ইউরোপের স্বৈরাচারী রাজতন্ত্র এবং প্রতিক্রিয়াশীল সামন্তবাদী শক্তিগুলোর বিরুদ্ধে সোচ্চার হয়ে ওঠেন তিনি। গণতান্ত্রিক জার্মানীর জন্য তিনি ১৯ বছর বয়স থেকেই ছদ্মনামে লেখা শুরু করেন।
এঙ্গেলসের বয়স যখন ২২, অর্থাৎ, ১৮৪২ সালে, তিনি ইংল্যাণ্ডের ম্যানচেস্টারে যান আরেকটি বাণিজ্যিক প্রতিষ্ঠানের চাকরি নিয়ে। এখানেই তিনি লেখেন The Condition of the Working Class in England, ইংলণ্ডের শ্রমজীবী শ্রেণীর অবস্থা। বিখ্যাত এ বইটি প্রকাশিত হয় ১৮৪৫ সালে। অফিসের কাজ শেষে শ্রমিকদের বস্তিতে-বস্তিতে ঘুরে, তাদের দারিদ্র্য-দুর্দশা-কষ্ট খুব কাছ থেকে দেখে তার এই বই লেখা।
এঙ্গেলসের মৃত্যুর পর, তার স্মরণে এক লেখায় লেনিন লেখেন: “... ব্যক্তিগত পর্যবেক্ষণের মধ্যেই তিনি (এঙ্গেলস) নিজেকে সীমাবদ্ধ রাখেন নি। ব্রিটিশ শ্রমিক শ্রেণীর অবস্থা নিয়ে যত কিছু সম্ভব তিনি পড়েছেন, শ্রমিকদের অবস্থা নিয়ে সমস্ত সরকারি নথি তিনি খুঁটিয়ে অধ্যয়ন করেছেন ... এঙ্গেলসের আগেও আরো অনেকেই প্রলেতারিয়েতের দুঃখ-দুর্দশা নিয়ে এবং তা নিয়ে যে কিছু করা উচিত, তা লিখেছেন। এঙ্গেলসই প্রথম, যিনি বলেছেন, প্রলেতারিয়েত স্রেফ যে যন্ত্রণা ভোগ করছে, তাই নয়; এই শ্রেণীর অর্থনৈতিক অবস্থা এমন অপমানজনক, মর্যাদাহানিকর যে, এই অবস্থাই প্রলেতারিয়েতকে অদম্যভাবে অগ্রসর হতে এবং নিজেদের সম্পূর্ণ মুক্তির জন্য লড়াই করতে বাধ্য করে। এবং, সংগ্রামী প্রলেতারিয়েত নিজেই নিজেকে সামনে এগিয়ে নিয়ে যায়। শ্রমিক শ্রেণী রাজনৈতিক সংগ্রামের মাধ্যমেই উপলব্ধি করবে যে, তার মুক্তি সমাজতন্ত্রে। অন্যদিকে, সমাজতন্ত্র তখনই একটা শক্তি হয়ে উঠবে, যখন সেটি শ্রমিক শ্রেণীর রাজনৈতিক সংগ্রামের লক্ষ্য হয়ে ওঠে” (“ফ্রেডরিখ এঙ্গেলস”, লেনিন রচনা সমগ্র, দ্বিতীয় খণ্ড, ইংরেজী সংস্করণ, মস্কো, সাবেক সোভিয়েত ইউনিয়ন, ১৯৭২)
ম্যানচেস্টারে আসার আগে থেকেই ফয়েরবাখের বস্তুবাদী দর্শনের সমর্থক হয়ে উঠেছিলেন এঙ্গেলস। পরবর্তীতে, ঐতিহাসিক ও দ্বান্দ্বিক বস্তুবাদের তত্ত্ব গঠনে ফয়েরবাখের দর্শন গুরুত্বপূর্ণ হয়ে ওঠে। ওই সময়ে জার্মানি থেকে প্রকাশিত গণতন্ত্রী পত্রিকা রাইনিশে ৎসাইটুঙ্কে লেখালেখি করেন তিনি। এ পত্রিকার সম্পাদক তখন ছিলেন ২৪ বছর বয়সী কার্ল মার্কস। মার্কস ও এঙ্গেলস তখন থেকেই একে অপরের সাথে পরিচিত হন। ইতিহাসের সম্ভবত সব চেয়ে সৃজনশীল বুদ্ধিভিত্তিক বন্ধুত্বের শুরু সেই থেকে। এর পর থেকে তাত্ত্বিক, রাজনৈতিক, এমনকি সাংসারিক ক্ষেত্রে দুই বন্ধু একে অপরকে ক্রমাগত সহযোগিতা করে গেছেন; একই সাথে একজন আরেকজনের প্রতি উদারভাবে কৃতজ্ঞতা স্বীকার করে গেছেন আজীবন।
মার্কস ও এঙ্গেলসের প্রথম যৌথ রচনা The Holy Family, or Critique of Critical Critique প্রকাশিত হয় ১৮৪৫ সালে। বছর তিনেক পরে, ১৮৪৮ সালে, কমিউনিস্ট লীগ কর্তৃক দায়িত্বপ্রাপ্ত হয়ে দু জনে এক সাথে লেখেন কমিউনিস্ট ইশতেহার। ঐ বছরই ইউরোপ জুড়ে রাজতন্ত্রগুলোর বিরুদ্ধে বিদ্রোহ শুরু হলে দু জনেই যোগ দেন বিদ্রোহে, ফিরে আসেন তাদের জন্মভূমি প্রুশিয়ায়। নয়ে রাইনিশে ৎসাইটুঙ্ক পত্রিকার সম্পাদকমণ্ডলীতে কাজ করা শুরু করেন তারা। সমরবিদ্যায় পারদর্শী এঙ্গেলস সরাসরি সশস্ত্র সংগ্রামও করেন। বিদ্রোহ ব্যর্থ হলে দু জনকেই পালিয়ে আসতে হয় লণ্ডনে। এর কিছুদিন পরে এঙ্গেলস আবার ফিরে যান ম্যানচেস্টারে, তার পুরনো কর্মস্থলে। আর, লণ্ডনে শুরু হয় মার্কসের নির্বাসিত জীবন।
ম্যানচেস্টারে থাকার সময়, প্রত্যেক দিনই সারা দিন চাকরি করে এসে এঙ্গেলস বসতেন লেখালেখির কাজে। প্রায় প্রতিদিনই মার্কসের সাথে চিঠি বিনিময় হত তার। এসব চিঠি যেন মার্কসবাদের বুনিয়াদ। কারণ, রাজনীতি, অর্থনীতি, দর্শন, এসব কিছু নিয়েই তারা আলোচনা করতেন চিঠির মাধ্যমে। এঙ্গেলসের জ্ঞান ও বিশ্লেষণ ক্ষমতা নিয়ে মার্কসের খুবই উঁচু ধারণা ছিলো। ফলে, নিজের প্রবন্ধ ও বইয়ের সব ব্যাপারেই এঙ্গেলসের সাথে পরামর্শ করতেন তিনি। একইভাবে, এঙ্গেলসও কিছু লেখার সময় মার্কসের মতামত নিতেন। দারিদ্র্যের কষাঘাতে জর্জরিত মার্কসের পরিবারকেও অসংখ্যবার অর্থ সাহায্য দিয়েছেন এঙ্গেলস।
মার্কস ও এঙ্গেলসের যৌথ তত্ত্ব চর্চার ছাপ তাই তাদের সব লেখাতেই আছে। The German Ideology, Theses on Feuerbach, Grundrisse, বা Das Kapital, কিছুই এর ব্যতিক্রম নয়। মার্কসের জীবদ্দশাতেই ক্যাপিটালের প্রথম খণ্ড বের হয়। বাকি দুই খণ্ডের খসড়া গোছানো থাকলেও, সেগুলোর কাজ শেষ করার আগেই ১৮৮৩ সালে মার্কসের জীবনাবসান হয়। মার্কসের মৃত্যুর পরে, ক্যাপিটালের বাকি দুই খণ্ড সম্পাদনা করেন এঙ্গেলস। মার্কসের অসংখ্য নোট, খসড়া লেখা থেকে এই দুই খণ্ড সম্পাদনা করা একটা প্রচণ্ড কঠিন কাজ ছিলো। কিন্তু, এঙ্গেলসের পক্ষেই শুধু সম্ভব ছিলো এই অসাধ্য সাধনের। শ্রমিক শ্রেণীর লড়াইয়ে এই দুই খণ্ডের গুরুত্ব অপরিসীম।
রাজনৈতিক ক্ষেত্রে প্রথম ইন্টারন্যাশনাল সংগঠনে এবং প্রথম ইন্টারন্যাশনালে বাকুনিন ও তার সাঙ্গপাঙ্গ নৈরাজ্যবাদীদের মোকাবেলায় মার্কসের সহযোগিতায় অত্যন্ত গুরুত্বপূর্ণ ভূমিকা পালন করেন এঙ্গেলস।
আলাদা করে এঙ্গেলসের কাজের মধ্যে উল্লেখ করতে হয় Dialectics of Nature, Anti-Dühring এবং The Origin of the Family, Private Property and the State-এর কথা।
আধুনিক পরিবার, ব্যক্তিগত সম্পত্তি এবং রাষ্ট্রের উদ্ভব নিয়ে নানা তত্ত্ব প্রচলিত ছিল, এখনও আছে। কিন্তু, সেসব তত্ত্বে নানা অসঙ্গতি থাকায়, সেগুলোর আলোকে অনেক রাজনৈতিক প্রশ্ন সমাধান কঠিন হয়ে দাঁড়ায়। এঙ্গেলস পরিবার, সম্পত্তি ও রাষ্ট্রের উদ্ভবের সামাজিক ও ঐতিহাসিক প্রক্রিয়ার শ্রেণী বিশ্লেষণ করেছেন The Origin of the Family, Private Property and the State বইতে। মার্কসবাদের অন্যতম গুরুত্বপূর্ণ উপাদান এই বই। এই বইতেই এঙ্গেলস “নারীর ঐতিহাসিক পরাজয়” শীর্ষক ধারণা তুলে আনেন এবং দেখান কীভাবে সম্পত্তিতে ব্যক্তি মালিকানা এবং শ্রেণী ভিত্তিক সমাজ নারীকে পরাধীন করেছে।
জার্মান অধ্যাপক ইউজিন ডুরিং, মার্কসবাদকে খারিজ করে দিয়ে এক “বিশ্ব বীক্ষণ”-এর সূত্রপাত করেন এবং তার মতো করে সমাজতন্ত্র সম্পর্কে তত্ত্ব দেন। তার বকাবাজিতে জার্মানির অনেক কমিউনিস্টই প্রভাবিত হচ্ছিলেন। ডুরিংয়ের অবৈজ্ঞানিক তত্ত্ব ও বক্তব্যের অসারতা প্রমাণ করতে এবং মার্কসবাদের বৈজ্ঞানিক ভিত্তি আরো স্পষ্ট করতেই এঙ্গেলস লেখেন Anti-Dühring। সমাজতন্ত্র আর শ্রমিক শ্রেণীর সংগ্রাম সম্পর্কে জানতে প্রাথমিক বই হিসেবে Anti-Dühring অনন্য। এই বই বিজ্ঞান ও বিজ্ঞানের ইতিহাসের ওপর এঙ্গেলসের দখলের প্রমাণ।
মার্কসবাদকে নানাভাবে খারিজ করে দেয়ার প্রবণতা এখনো দেখা যায়। এঙ্গেলসের কাছ থেকে এই শিক্ষাই আমাদের নিতে হবে যে, এই প্রবণতাগুলোকে মোকাবেলায় বৈজ্ঞানিক দৃষ্টিভঙ্গীর কোনো বিকল্প নেই। গগন বিদারী স্লোগান বা অস্থির চিত্ত নয়, বরং সূক্ষ্ম বৈজ্ঞানিক অর্ন্তদৃষ্টি আর শ্রেণীভিত্তিক বিশ্লেষণ — এই ছিলো এঙ্গেলসের বৈশিষ্ট্য। শ্রমিক-কৃষকের মুক্তির জন্য যারা রাজনীতি করবেন, তাদেরকেও এই বৈশিষ্ট্য অর্জন করতে হবে।
Every man is the sum total of his reactions to experience. As your experiences differ and multiply, you become a different man, and hence your perspective changes. This goes on and on... So it would seem foolish, would it not, to adjust our lives to the demands of a goal we see from a different angle every day? How could we ever hope to accomplish anything... The answer, then, must not deal with goals at all... We do not strive to be firemen, we do not strive to be bankers, nor policemen, nor doctors. WE STRIVE TO BE OURSELVES. But don’t misunderstand me. I don’t mean that we can’t BE firemen, bankers, or doctors...but that we must make the goal conform to the individual, rather than make the individual conform to the goal... Beware of looking for goals: look for a way of life. Decide how you want to live and then see what you can do to make a living WITHIN that way of life. ~Hunter S. Thompson
(Book: Letters of Note  1)

ভাবাদর্শগত জীবন হচ্ছে বন্দী জীবন।
মানুষ জীবন যাপনের জন্যে জন্মেছে,
ভাবাদর্শ যাপনের জন্য জন্মেনি।	--- হুমায়ুন আজাদ
